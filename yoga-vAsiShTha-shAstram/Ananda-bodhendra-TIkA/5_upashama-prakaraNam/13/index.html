<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | १३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="१३">
  <meta property="og:description" content="त्रयोदशः सर्गः १३
श्रीवसिष्ठ उवाच ।
एवं जनकवद्राम विचार्यात्मानमात्मना ।
पदं विदितवेद्यानामविघ्नेनाधिगच्छसि ॥ १ ॥
जनकस्य विचारं तं दृष्टान्तीकृत्य विस्तरात् ।
चित्तप्रशमनोपायाः कीर्त्यन्त इह युक्तिभिः ॥ १ ॥
अविघ्नेन असम्भावनादिप्रतिबन्धकनिरासेन ॥ १ ॥
ये हि पाश्चात्यजन्मानः प्राज्ञा राजससात्त्विकाः ।
प्राप्नुवन्ति स्वयं प्राप्यं ते जना जनका इव ॥ २ ॥
रजसा पुरुषप्रयत्नसम्भवात्सत्त्वेन च चित्तप्रसादोपचयाद्राजससात्त्विका एव
स्वविवेकेनाकाशफलपातवज्ज्ञानप्राप्तावप्यधिकारिण इति भावः ॥ २ ॥
तावत्तावद्विजित्यारीनिन्द्रियाख्यान्पुनःपुनः ।
यावदात्मात्मनैवायमात्मन्येव प्रसीदति ॥ ३ ॥
ते कथं प्राप्नुवन्ति तदाह - तावत्तावदिति । सत्त्वोपचयाद्यावदात्मा आत्मनि
प्रसीदति तावत्तावद्रजसो विष्टम्भशक्त्या इन्द्रियारीन्पुनःपुनर्विजित्येत्यर्थः ॥ ३
॥">
  <meta property="og:locale" content="en_us">
  <meta property="og:type" content="article">
    <meta property="article:section" content="yoga-vasishtha-shastram">

  <meta itemprop="name" content="१३">
  <meta itemprop="description" content="त्रयोदशः सर्गः १३
श्रीवसिष्ठ उवाच ।
एवं जनकवद्राम विचार्यात्मानमात्मना ।
पदं विदितवेद्यानामविघ्नेनाधिगच्छसि ॥ १ ॥
जनकस्य विचारं तं दृष्टान्तीकृत्य विस्तरात् ।
चित्तप्रशमनोपायाः कीर्त्यन्त इह युक्तिभिः ॥ १ ॥
अविघ्नेन असम्भावनादिप्रतिबन्धकनिरासेन ॥ १ ॥
ये हि पाश्चात्यजन्मानः प्राज्ञा राजससात्त्विकाः ।
प्राप्नुवन्ति स्वयं प्राप्यं ते जना जनका इव ॥ २ ॥
रजसा पुरुषप्रयत्नसम्भवात्सत्त्वेन च चित्तप्रसादोपचयाद्राजससात्त्विका एव
स्वविवेकेनाकाशफलपातवज्ज्ञानप्राप्तावप्यधिकारिण इति भावः ॥ २ ॥
तावत्तावद्विजित्यारीनिन्द्रियाख्यान्पुनःपुनः ।
यावदात्मात्मनैवायमात्मन्येव प्रसीदति ॥ ३ ॥
ते कथं प्राप्नुवन्ति तदाह - तावत्तावदिति । सत्त्वोपचयाद्यावदात्मा आत्मनि
प्रसीदति तावत्तावद्रजसो विष्टम्भशक्त्या इन्द्रियारीन्पुनःपुनर्विजित्येत्यर्थः ॥ ३
॥">
  <meta itemprop="wordCount" content="3553">
  <meta name="twitter:card" content="summary">
  <meta name="twitter:title" content="१३">
  <meta name="twitter:description" content="त्रयोदशः सर्गः १३
श्रीवसिष्ठ उवाच ।
एवं जनकवद्राम विचार्यात्मानमात्मना ।
पदं विदितवेद्यानामविघ्नेनाधिगच्छसि ॥ १ ॥
जनकस्य विचारं तं दृष्टान्तीकृत्य विस्तरात् ।
चित्तप्रशमनोपायाः कीर्त्यन्त इह युक्तिभिः ॥ १ ॥
अविघ्नेन असम्भावनादिप्रतिबन्धकनिरासेन ॥ १ ॥
ये हि पाश्चात्यजन्मानः प्राज्ञा राजससात्त्विकाः ।
प्राप्नुवन्ति स्वयं प्राप्यं ते जना जनका इव ॥ २ ॥
रजसा पुरुषप्रयत्नसम्भवात्सत्त्वेन च चित्तप्रसादोपचयाद्राजससात्त्विका एव
स्वविवेकेनाकाशफलपातवज्ज्ञानप्राप्तावप्यधिकारिण इति भावः ॥ २ ॥
तावत्तावद्विजित्यारीनिन्द्रियाख्यान्पुनःपुनः ।
यावदात्मात्मनैवायमात्मन्येव प्रसीदति ॥ ३ ॥
ते कथं प्राप्नुवन्ति तदाह - तावत्तावदिति । सत्त्वोपचयाद्यावदात्मा आत्मनि
प्रसीदति तावत्तावद्रजसो विष्टम्भशक्त्या इन्द्रियारीन्पुनःपुनर्विजित्येत्यर्थः ॥ ३
॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/yoga-vAsiShTha-shAstram\/Ananda-bodhendra-TIkA\/5_upashama-prakaraNam\/13\/".replace(basePath, "/");
  pageVars.pageParams = {};
  pageVars.pageSource = "yoga-vAsiShTha-shAstram\/Ananda-bodhendra-TIkA\/5_upashama-prakaraNam\/13.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> १३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३">१३</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/yoga-vAsiShTha-shAstram/Ananda-bodhendra-TIkA/5_upashama-prakaraNam/13.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>त्रयोदशः सर्गः १३</p>
<p>श्रीवसिष्ठ उवाच ।</p>
<p>एवं जनकवद्राम विचार्यात्मानमात्मना ।<br>
पदं विदितवेद्यानामविघ्नेनाधिगच्छसि ॥ १ ॥</p>
<p>जनकस्य विचारं तं दृष्टान्तीकृत्य विस्तरात् ।<br>
चित्तप्रशमनोपायाः कीर्त्यन्त इह युक्तिभिः ॥ १ ॥</p>
<p>अविघ्नेन असम्भावनादिप्रतिबन्धकनिरासेन ॥ १ ॥</p>
<p>ये हि पाश्चात्यजन्मानः प्राज्ञा राजससात्त्विकाः ।<br>
प्राप्नुवन्ति स्वयं प्राप्यं ते जना जनका इव ॥ २ ॥</p>
<p>रजसा पुरुषप्रयत्नसम्भवात्सत्त्वेन च चित्तप्रसादोपचयाद्राजससात्त्विका एव<br>
स्वविवेकेनाकाशफलपातवज्ज्ञानप्राप्तावप्यधिकारिण इति भावः ॥ २ ॥</p>
<p>तावत्तावद्विजित्यारीनिन्द्रियाख्यान्पुनःपुनः ।<br>
यावदात्मात्मनैवायमात्मन्येव प्रसीदति ॥ ३ ॥</p>
<p>ते कथं प्राप्नुवन्ति तदाह - तावत्तावदिति । सत्त्वोपचयाद्यावदात्मा आत्मनि<br>
प्रसीदति तावत्तावद्रजसो विष्टम्भशक्त्या इन्द्रियारीन्पुनःपुनर्विजित्येत्यर्थः ॥ ३<br>
॥</p>
<p>प्रसन्ने सर्वगे देवे देवेशे परमात्मनि ।<br>
स्वयमालोकिते सर्वाः क्षीयन्ते दुःस्वदृष्टयः ॥ ४ ॥</p>
<p>अध्यात्माधिकारात्सर्वेषां देवानामिन्द्रियाणामीशे वशिनि देवे परमात्मनि<br>
स्वयमालोकिते सति ॥ ४ ॥</p>
<p>मुष्टयो मोहबीजानां वृष्टयो विविधापदाम् ।<br>
कुदृष्टयः क्षयं यान्ति दृष्टे तस्मिन्परावरे ॥ ५ ॥</p>
<p>मोहबीजानां दुर्वासनानां मुष्टयो मुष्टिवदन्तर्दृढं<br>
सङ्ग्राहकाश्चित्तक्षेत्रे उप्यमानाश्च<br>
विविधानामाध्यात्मिकादिभिन्नानामापदां दुःखानां वृष्टयो<br>
वृष्टिवदकस्मात्सर्वतः क्षारयित्र्यः ।<br>
कुदृष्टयोऽहम्ममतादिप्रत्ययलक्षणा हृदयग्रन्थयः । परा<br>
मानुषानन्दादिहैरण्यगर्भानन्दान्ताः सुखोत्कर्षा अवरा न्यूना<br>
यस्मात्तथाविधे । तथाच श्रुतिः - भिद्यते हृदयग्रन्थिश्छिद्यन्ते<br>
सर्वसंशयाः । क्षीयन्ते चास्य कर्माणि तस्मिन्दृष्टे परावरे इति ॥ ५ ॥</p>
<p>सदा जनकवद्राम सर्वारम्भवदात्मना ।<br>
प्रज्ञयात्मानमालक्ष्य लक्ष्मीवानुत्तमो भव ॥ ६ ॥</p>
<p>प्रज्ञया विवेकबुद्ध्या आत्मानं स्वं<br>
सर्वारम्भवत्सर्वजगदुत्पत्त्याद्यधिष्ठानं ब्रह्म तदात्मना आलक्ष्य<br>
साक्षादनुभूय परमपुरुषार्थलक्ष्मीवानुत्तमः सर्वोत्कृष्टो भवेत्यर्थः<br>
॥ ६ ॥</p>
<p>नित्यमन्तर्विचारस्य पश्यतश्चञ्चलं जगत् ।<br>
जनकस्येव कालेन स्वयमात्मा प्रसीदति ॥ ७ ॥</p>
<p>इदानीमात्मप्रसादोपाये विचार एव मुख्य इत्याह - नित्यमिति ।<br>
चञ्चलमनित्यं भ्रमणस्वभावं च ॥ ७ ॥</p>
<p>न दैवं नच कर्माणि न धनानि न बान्धवाः ।<br>
शरणं भवबीतानां स्वप्रयत्नादृते नृणाम् ॥ ८ ॥</p>
<p>विचारस्यापि मूलं पुरुषप्रयत्न एवेत्याशयेनाह - नेति ॥ ८ ॥</p>
<p>ये दैवनिष्ठाः कृत्यादौ कुविकल्पपरायणाः ।<br>
तेषां मन्दा मतिस्तात नानुगम्या विनाशनी ॥ ९ ॥</p>
<p>ननु दैववशात्स्वयमेव कालेन ज्ञानं भविष्यति किमस्मत्प्रयत्नेनेति ये<br>
मन्यन्ते तन्निन्दति - य इति । कृतिर्यत्नः ।<br>
आदिपदाद्विवेकवैराग्यविचारादयस्तेषु । दैवे प्रतिकूले किं स्वप्रयत्नसहस्रेण<br>
सेत्स्यति बहूनां यतमानानां दैवोपहतानां<br>
काममन्युभिर्भ्रंशदर्शनादित्यादिकुविकल्पपरायणाः ॥ ९ ॥</p>
<p>विवेकं परमाश्रित्य विलोक्यात्मानमात्मना ।<br>
धिया विरागोद्धुरया संसारजलधिं तरेत् ॥ १० ॥</p>
<p>एषा सा कथिता राम नभःफलनिपातवत् ।<br>
सुखदा ज्ञानसम्प्राप्तिरज्ञानतरुशातनी ॥ ११ ॥</p>
<p>एषा जनकाख्यायिकोदाहरणप्रपञ्चिता ॥ ११ ॥</p>
<p>जनकस्येव सद्बुद्धेः स्वयमेव विलोकिनः ।<br>
विकासमेत्ययं देही देवः प्रातरिवाम्बुजम् ॥ १२ ॥</p>
<p>देही देहान्तर्हृदि स्थितो देवः परमात्मा ॥ १२ ॥</p>
<p>संसारमननं चित्रं विचारेण विलीयते ।<br>
गलद्वशीकृतस्पर्शमातपेन हिमं यथा ॥ १३ ॥</p>
<p>संसारस्य मननं विकल्पनं चिन्तनं वा ।<br>
वशीकृतस्पर्शमपहृतशैत्यम् ॥ १३ ॥</p>
<p>अयमेवाहमित्यस्या निशाया उदिते क्षये ।<br>
स्वयं सर्वगतः स्फारः स्वालोकः सम्प्रवर्तते ॥ १४ ॥</p>
<p>देहाहम्भावत्याग एव पूर्णात्मदर्शने मुख्यं साधनमित्याह -<br>
अयमिति ॥ १४ ॥</p>
<p>अयमेवाहमित्यस्मिन्सङ्कोचे विलयं गते ।<br>
अनन्तभुवनव्यापी विस्तार उपजायते ॥ १५ ॥</p>
<p>जनकेन परित्यक्ता यथाहङ्कारवासना ।<br>
तथा त्वमपि सद्बुद्धे विचार्यान्तः परित्यज ॥ १६ ॥</p>
<p>अहङ्काराम्बुदे क्षीणे चिद्व्योम्नि विमले तते ।<br>
नूनं सम्प्रौढतामेति स्वालोको भास्करः परः ॥ १७ ॥</p>
<p>नूनं निश्चयेन अवश्यमिति यावत् । स्वालोकात्मा भास्करः सूर्यः<br>
सम्प्रौढतां शरदीव स्फुटप्रकाशताम् ॥ १७ ॥</p>
<p>एतावदेवातितमो यदहम्भावभावनम् ।<br>
तस्मिंश्च शममानीते प्रकाश उपजायते ॥ १८ ॥</p>
<p>अतितमः तमसो मुख्यं बलमिति यावत् ॥ १८ ॥</p>
<p>नाहमस्ति न चान्योस्ति नच नास्तीति भावितम् ।<br>
मनः प्रशान्तिमायातं नोपादेयेषु मज्जति ॥ १९ ॥</p>
<p>अहमहन्ता नास्ति । अस्मच्छब्दार्थस्याप्यहङ्कारस्याप्रत्यक्त्वविवक्षणान्न<br>
तदभिधानायोत्तमपुरुषः कृतः । अहमर्थस्य तदन्यस्य च निषेधे<br>
शून्यताप्रसक्तिमाशङ्क्योक्तं नच नास्तीति । उभयसाक्षिणः सत्त्वादिति भावः<br>
। उपादेयेषु उपादानार्हेषु विषयेषु ॥ १९ ॥</p>
<p>उपादेयानुपतनं हेयैकान्तविवर्जनम् ।<br>
यदेतन्मनसो राम तद्बन्धं विद्धि नेतरत् ॥ २० ॥</p>
<p>उपादेयेषु रागो हेयेषु द्वेषश्च मानसः पुरुषस्य बन्धो नान्य इत्याह -<br>
उपादेयेति ॥ २० ॥</p>
<p>मा खेदं भज हेयेषु नोपादेयपरो भव ।<br>
हेयादेयदृशौ त्यक्त्वा शेषस्थः स्वच्छतां व्रज ॥ २१ ॥</p>
<p>हेयादेयदृशौ रागद्वेषात्मकवृत्ती । शेषस्तत्साक्षी तत्स्थस्तदेकनिष्ठः सन्<br>
स्वच्छतां विक्षेपकालुष्यशून्यताम् ॥ २१ ॥</p>
<p>येषामिदमुपादेयमिदं हेयमिति स्थितिः ।<br>
विलीना ते न वाञ्छन्ति त त्यजन्तीह किञ्चन ॥ २२ ॥</p>
<p>इति स्थितिरेवंरूपा व्यवस्था येषां<br>
सर्वत्रहेयानुपादेयात्ममात्रतादर्शनाद्विलीना ते पुरुषाः ॥ २२ ॥</p>
<p>हेयोपादेयकलने क्षीणे यावन्न चेतसः ।<br>
न तावत्समता भाति साभ्रे व्योम्नीव चन्द्रिका ॥ २३ ॥</p>
<p>समता अविषमब्रह्मात्मता ॥ २३ ॥</p>
<p>अवस्त्विदमिदं वस्तु यस्येति लुलितं मनः ।<br>
तस्मिन्नोदेति समता शाखोट इव मञ्जरी ॥ २४ ॥</p>
<p>अवस्तु अप्रशस्तं वस्तु अतो हेयं वस्तु प्रशस्तं वस्तु अत उपादेयमिति यस्य<br>
मनः अन्तर्लुलितं लोलतां गतमित्यर्थः । शाखोटो वृक्षविशेषः<br>
महापुष्पफलपल्लवोऽनुपजीव्यच्छायः प्रसिद्धः ॥ २४ ॥</p>
<p>युक्तायुक्तैषणा यत्र लाभालाभविलासिनी ।<br>
समता स्वच्छता तत्र कुतो वैराग्यभासिनी ॥ २५ ॥</p>
<p>युक्तमनुकूलमत इदं मे भूयादित्येषणालाभविलासिनी । अयुक्तं<br>
प्रतिकूलमिदमतो मे कदापि माभूदित्यरागविलासिनी एषणा इच्छा द्वेषश्च यत्र<br>
यस्मिन्पुरुषे ॥ २५ ॥</p>
<p>एकस्मिन्ब्रह्मतत्त्वेऽस्मिन्विद्यमाने निरामये ।<br>
नानाऽनानातया नित्यं किमयुक्तं क्व युक्तता ॥ २६ ॥</p>
<p>तत्र समतास्वच्छतयोः सम्भावने को विरोधस्तमाह - एकस्मिन्निति ।<br>
नानाऽनानातया भेदाभेदविकल्पनया । यद्यसङ्गाद्वितीयानन्दा अभिन्नास्तर्हि<br>
आत्मत्वादेव सर्वेऽप्यनुकूला एव । यदि भिन्नास्तथाप्यात्मास्पर्शान्नानुकूला न<br>
वा प्रतिकूला इति न तदापि तयोरवकाश इति भावः ॥ २६ ॥</p>
<p>ईप्सितानीप्सिताशङ्के मर्कट्यौ चित्तपादपे ।<br>
चञ्चले स्फुरतो यस्मिन्कुतस्तस्येह सौम्यता ॥ २७ ॥</p>
<p>तस्य चित्तपादपस्य । सौम्यता निष्कम्पता ॥ २७ ॥</p>
<p>निराशता निर्भयता नित्यता समता ज्ञता ।<br>
निरीहता निष्क्रियता सौम्यता निर्विकल्पता ॥ २८ ॥</p>
<p>इदानीं जीवन्मुक्तलक्षणभूतान्पञ्चदशगुणानाह - निराशतेति<br>
द्वाभ्याम् । निरीहता मनश्चापलाभावः । निष्क्रियता<br>
शारीरकर्तृत्वाभिनिवेशाभावः । सौम्यता सदाप्रसन्नता ॥ २८ ॥</p>
<p>धृतिर्मैत्री मतिस्तुष्टिर्मृदुता मृदुभाषिता ।<br>
हेयोपादेयनिर्मुक्ते ज्ञे तिष्ठन्त्यपवासनम् ॥ २९ ॥</p>
<p>मैत्री सर्वभूतसुहृत्त्वम् । मतिर्मननशीलता । यदि गुणास्तिष्ठन्ति तर्हि<br>
तद्वासनयैव तस्य बन्धः स्यादित्याशङ्क्याह - अपवासनमिति ।<br>
वासनाबीजस्याज्ञानस्य नष्टत्वादिति भावः ॥ २९ ॥</p>
<p>धावमानमधोभागे चित्तं प्रत्याहरेद्बलात् ।<br>
प्रत्याहारेण पतितमधो वारीव सेतुना ॥ ३० ॥</p>
<p>इदानीं रामस्य तद्गुणार्जने उपायमाह - धावमानमित्यादिना ।<br>
अधोभागे निकृष्टेषु विषयेषु । प्रत्याहारेण विषयेभ्यः<br>
सर्वबाह्येन्द्रियाणां परावर्तनेन । अधःपतितं प्रवाहोन्मुखं वारि<br>
सेतुनेव ॥ ३० ॥</p>
<p>बाह्यानर्थानिमांस्त्यक्त्वा तिष्ठन्गच्छन्स्वपन्श्वसन् ।<br>
सर्वथा सर्वदा सर्वानान्तरांश्च विचारय ॥ ३१ ॥</p>
<p>बाह्येष्वर्थेष्वात्मताभ्रान्त्यप्रसक्तेस्त्याग एवोपायः । आन्तरेषु तु तत्प्रसक्तेः ।<br>
सर्वदा सर्वप्रकारेण तत्र रत्नतत्त्वपरीक्षावद्विचारः कार्य इत्याह-<br>
बाह्यानिति । तथाचाहुर्वृद्धाः - गच्छतस्तिष्ठतो वापि जाग्रतः स्वपतोऽपि<br>
वा । न विचारपरं चेतो यस्यासौ मृत उच्यत इति ॥ ३१ ॥</p>
<p>गृहीततृष्णाशफरि वासनाजालमाविलम् ।<br>
संसारवारिप्रसृतं चिन्तातन्तुभिराततम् ॥ ३२ ॥</p>
<p>अनया मदुपदिष्टया बुद्धिलक्षणया शलाकया कर्तर्या वासनालक्षणं<br>
जालमानायं छिन्धीति परेणान्वयः । गृहीतास्तृष्णाशफर्यो येन<br>
मोहशैवालैराविलं मलिनम् । संसारलक्षणे वारिणि प्रसृतं प्रसारितम् ।<br>
चिन्तालक्षणैस्तन्तुभिराततं निर्मितम् ॥ ३२ ॥</p>
<p>अनया तीक्ष्णया तात च्छिन्धि बुद्धिशलाकया ।<br>
वात्ययेवाम्बुदं काले वहन्त्या वितते पदे ॥ ३३ ॥</p>
<p>वितते विस्तीर्णतरे पदे आकाशे ब्रह्मणि च वहन्त्येति वात्याशलाकयोर्विशेषणम् ॥<br>
३३ ॥</p>
<p>अस्य संसारवृक्षस्य मूलं दोषाङ्कुरास्पदम् ।<br>
भव्यधीरेण धैर्येण प्रोद्धरोद्धुरया धिया ॥ ३४ ॥</p>
<p>हे भव्य धीरेण चिराभ्यासदृढीकृतेनैकात्मस्थैर्यलक्षणेन<br>
चित्तधैर्येण सम्पन्नया अत एवोद्धुरया<br>
अनादिकालनिमग्नात्मोद्धारसमर्थया अपरोक्षसाक्षात्कारधिया<br>
संसारवृक्षस्य मूलं सवासनमज्ञानं छिन्धीत्यर्थः ॥ ३४ ॥</p>
<p>मनसैव मनश्छित्त्व कुठारेणेव पादपम् ।<br>
पदं पावनमासाद्य सद्य एव स्थिरो भव ॥ ३५ ॥</p>
<p>ननु सति विक्षेपहेतौ मनसि कथं मूलच्छेदस्तत्राह - मनसैवेति । यथा<br>
अग्रनिविष्टलोहेन पादपावयवकाष्ठात्मना कुठारेण पादपश्छिद्यते<br>
तद्वदग्रनिवेशितवृत्तिद्धब्रह्मचैतन्येन मनसैव मनश्च्छित्त्वेत्यर्थः ॥<br>
३५ ॥</p>
<p>मनसैव मनच्छित्त्वा विस्मृत्या चरमं मनः ।<br>
वर्तमानमपि च्छित्त्वा च्छिन्नसंसारतां व्रज ॥ ३६ ॥</p>
<p>ननु पूर्वसिद्धमनस उक्तोपायेन च्छेदनेपि भाविमनोवृत्तीनां<br>
वर्तमानब्रह्माकारमनोवृत्तेर्वा कथं छेदनं तत्राह - विस्मृत्येति<br>
। विस्मृतिर्वासनोच्छेदस्तया चरममुत्तरकालप्रसक्तं वृत्तिरूपम् । असत्यां<br>
वासनायामग्रेऽपि वृत्त्यनुदयात् । वर्तमानं कतकरेणुन्यायेन स्वेनैव<br>
स्वस्य निरासाच्छित्त्वा ॥ ३६ ॥</p>
<p>मोहो विस्मृत्य संसारं न भूयः परिरोहति ।<br>
चित्तं विस्मृत्य संसारो न भूयः परिरोहति ॥ ३७ ॥</p>
<p>नन्वेवमपि तत्त्वविदो जीवनसिद्धये तदुपादानभूताविद्याख्यो<br>
मोहोऽवश्यमभ्युपगन्तव्यः स एव पुनः संसारं<br>
प्ररोहयिष्यतीत्याशङ्क्याह - मोह इति । परिरोहति प्ररोहति ।<br>
वासनाक्षयलक्षणे विस्मरणे सति तस्य बीजशक्त्यभावादिति भावः । तर्हि<br>
संसारस्तस्मिन्मोहक्षेत्रे स्वयमेव प्ररोहतु तत्राह - चित्तमिति ।<br>
चित्तसंस्कारोच्छेदलक्षणे चित्तविस्मरणे सति न चेत्यस्य प्ररोहः सम्भवति ।<br>
चित्तसंस्कारस्यापि चेत्यारोपबीजत्वादिति भावः ॥ ३७ ॥</p>
<p>तिष्थन्गच्छन्स्वपञ्जाग्रन्निवसन्नुत्पतन्पतन् ।<br>
असदेवेदमित्यन्तर्निश्चित्यास्थां परित्यज ॥ ३८ ॥</p>
<p>चित्तचेत्योभयविस्मरणे तदास्थात्याग एवोपाय इत्याह - तिष्ठन्निति ॥ ३८ ॥</p>
<p>समतामलमाश्रित्य सम्प्राप्तं कार्यमाहरन् ।<br>
अचिन्तयंस्तथाऽप्राप्तं विहरेह हि राघव ॥ ३९ ॥</p>
<p>आस्थापरित्यागे समतापि सिद्ध्यतीत्याशयेनाह - समतामिति । तथा<br>
अप्राप्तमिति च्छेदः ॥ ३९ ॥</p>
<p>यथा शर्वोऽपि लिङ्गानि न बिभर्ति बिभर्ति च ।<br>
त्वमेवमिह कार्याणि कुरु मा कुरु चानघ ॥ ४० ॥</p>
<p>यथा शर्वो महेश्वरः क्षित्याद्यष्टमूर्तिलक्षणानि लिङ्गानि<br>
शुद्धचिन्मात्रदृशा न बिभर्ति<br>
जगदाकारविवर्तमायाधिष्ठानत्वात्सन्निधिमात्रेण बिभर्ति च तेन सर्वकर्ता<br>
च भवति एवं त्वमपि राज्यादिकार्याण्यनास्थया सन्निधिमात्रेण कुरु<br>
अकर्त्रात्मनिश्चयान्मा कुरु चेत्यर्थः ॥ ४० ॥</p>
<p>त्वमेव वेत्ता त्वमजस्त्वमात्मा त्वं महेश्वरः ।<br>
आत्मनोऽव्यतिरिक्तः संस्त्वयेत्थमिदमाततम् ॥ ४१ ॥</p>
<p>किञ्च नान्योऽतोऽस्ति द्रष्टा नान्योऽतोऽस्ति श्रोता इत्यादिश्रुतेः सर्व शरीरेषु त्वमेव<br>
वेत्ता वेदिता । इड भावश्छान्दसः । सत्तार्थाद्विद्यतेर्वा तृच् ।<br>
परमार्थसन्नित्यर्थः । अजो जन्मादिविक्रियाशून्यः । सर्वस्यात्मा प्रत्यक्चिद्रसः<br>
प्रागुक्तो महेश्वरश्च त्वमेव । आत्मनः स्वस्वभावादव्यतिरिक्तः<br>
अप्रच्युतस्वभाव एव सन् । एवम्भूतेन त्वया स्वमोहादित्थमिदमाततं<br>
विस्तारितं नान्येनेत्यर्थः ॥ ४१ ॥</p>
<p>येनात्मदृश्यसद्भावादभितो भावनोज्झिता ।<br>
स न सङ्गृह्यते दोषैर्हर्षामर्षविषादजैः ॥ ४२ ॥</p>
<p>यदि मयैवेदमाततं तर्हि कथं ममात्र हर्षामर्षदोषोदयस्तत्राह -<br>
येनेति । येन तत्त्वविदा आत्मदृश्यस्य<br>
सद्भावात्परमार्थसन्मात्रताभावनादभितोऽन्यदिति भावना उज्झिता त्यक्ता स<br>
न दोषैः सङ्गृह्यते अतस्त्वमप्युज्झेत्यर्थः ॥ ४२ ॥</p>
<p>रागद्वेषविनिर्मुक्तः समलोष्टाश्मकाञ्चनः ।<br>
युक्त इत्युच्यते योगी त्यक्तसंसारवासनः ॥ ४३ ॥</p>
<p>स यत्करोति यद्भुङ्क्ते यद्ददाति निहन्ति यत् ।<br>
तत्र मुक्तधियस्तस्य समता सुखदुःखयोः ॥ ४४ ॥</p>
<p>प्राप्तं कर्तव्यमेवेति त्यक्तेष्टानिष्टभावनः ।<br>
प्रवर्तते यः कार्येषु न स मज्जति कुत्रचित् ॥ ४५ ॥</p>
<p>चित्सत्तामात्रमेवेदमिति निश्चयवन्मनः ।<br>
त्यक्तभोगाभिमननं शममेति महामते ॥ ४६ ॥</p>
<p>इदं जगत् स्वयं च । भोगाभिमननं भोगचिन्ता सा त्यक्ता येन ॥ ४६ ॥</p>
<p>मनः प्रकृत्यैव जडं चित्तत्त्वमनुधावति ।<br>
मांसगर्धेन मार्जारो वने मृगपतिं यथा ॥ ४७ ॥</p>
<p>चित्सत्तामात्रमेवेदमिति यदुक्तं तदुपपादयति - मन इत्यादिना । यतो जडं<br>
अतः स्वतः सेद्धुं परं साधयितुं चासमर्थत्वात्स्वसिद्धये<br>
स्वविषयसिद्धये च स्वसाक्षिभूतं स्वप्रकाशचिद्रूपं तत्त्वं पारमार्थिकं<br>
वस्तु अनुधावत्यनुसरति । यथा स्वजीवनाय स्वपुत्रादिभरणाय च मार्जारः<br>
सिंहमनुसरति तद्वदित्यर्थः ॥ ४७ ॥</p>
<p>सिंहवीर्यवशाल्लब्धं मांसं भुङ्क्तेऽनुगो हरेः ।<br>
चिद्वीर्यवशतः प्राप्तं दृश्यमाश्रयते मनः ॥ ४८ ॥</p>
<p>दृश्यं स्वं स्वविषयं च आश्रयते उपजीवति ॥ ४८ ॥</p>
<p>मन एवमसत्कल्पं चित्प्रसादेन जीवति ।<br>
भावयन्विश्वमेवैकं चिन्तामेत्य चिदप्युत ॥ ४९ ॥</p>
<p>अस्त्वेवं किं ततस्तत्राह - मन इति । एवञ्च सति मनः असत्कल्पं<br>
शून्यप्रायं मिथ्येति सिद्धमित्यर्थः । कथं जीवति तदाह - भावयन्निति ।<br>
एकमद्वितीयमात्मानं विस्मृत्य विश्वं जगदाकारमेव भावयन् । छान्दसो<br>
लिङ्गव्यत्ययः । कल्पयत्सज्जगदाकारं भूत्वा जीवतीत्यर्थः । अत एव<br>
चिन्तामात्मस्मृतिमेत्य प्राप्य उत पुनश्चिदपि भवति मनस्त्वं जहातीत्यर्थः<br>
॥ ४९ ॥</p>
<p>जडं यत्किल निर्हीनं चिता दीपिकयौजसा ।<br>
तन्मनः शवसङ्काशमचिदुत्तिष्ठते कथम् ॥ ५० ॥</p>
<p>मनसः प्रकाशशक्तिरिव स्पन्दशक्तिरपि चिदधीनैवेत्याह - जडमिति ।<br>
चिल्लक्षणया दीपिकया ओजसा बलेन च विना । उत्तिष्ठते स्पन्दते ॥ ५० ॥</p>
<p>चित्स्वभावपरामृष्टा स्पन्दशक्तिरसन्मयी ।<br>
कल्पना चित्तमित्युक्त्या कथ्यते शास्त्रदृष्टिभिः ॥ ५१ ॥</p>
<p>अत एव चिति स्पन्दकल्पनैव मन इति विद्वत्प्रवादोऽप्यस्तीत्याह - चित्स्वभावेति ॥<br>
५१ ॥</p>
<p>यश्चित्तफणिफूत्कारः सैवेयं कलनोच्यते ।<br>
चिदेवाहमिति ज्ञात्वा सा चित्तामेव गच्छति ॥ ५२ ॥</p>
<p>स्पन्दशक्तेरेव विलासश्चित्तं तद्वृत्तयश्चेत्याह - य इति ।<br>
फूत्कारग्रहणं विषस्याप्युपलक्षणम् । तथाच चित्तादित्रिपुटी<br>
दृश्याकारतैव कलनेत्यर्थः । चित्तां शुद्धचिन्मात्रताम् ॥ ५२ ॥</p>
<p>चेत्येन रहिता यैषा चित्तद्ब्रह्म सनातनम् ।<br>
चेत्येन सहिता यैषा चित्सेयं कलनोच्यते ॥ ५३ ॥</p>
<p>तथाच चितश्चेत्यत्याग एव ब्रह्मता पर्यवसन्नेत्याह - चेत्येनेति ॥ ५३ ॥</p>
<p>किञ्चिदामृष्टरूपं यद्ब्रह्म तच्च स्थिरं मनः ।<br>
कल्पना सत्सदैवैतत्सदिवोपस्थिता हृदि ॥ ५४ ॥</p>
<p>कलनैव मननान्मनो भवतीत्याह - किञ्चिदिति । तद्ब्रह्मैव<br>
किञ्चिदामृष्टरूपं कलना सत् सदैव हृदि सदिव उपस्थिता<br>
सङ्कल्पविकल्पकल्पना भूत्वा स्थिरं एतत्प्रसिद्धं मनो भवतीत्यर्थः ॥ ५४ ॥</p>
<p>चित्तमित्येव रूढेयं यदैव कलनोदिता ।<br>
तदैव चित्त्वं विस्मृत्य सा जडेव व्यवस्थिता ॥ ५५ ॥</p>
<p>नित्यानुभवस्वभावस्य स्वरूपविस्मरणे कलनैव स्मृतित्वमापन्नचित्ततां<br>
गच्छतीत्याह - चित्तमिति । तदा परोक्षतापत्तियोग्या जडताप्यस्याः<br>
सम्पन्नेत्याह - जडेवेति ॥ ५५ ॥</p>
<p>सम्पन्ना कलनानाम्नी सङ्कल्पानुविधायिनी ।<br>
अवच्छेदवती वाग्रा हेयोपादेयधर्मिणी ॥ ५६ ॥</p>
<p>अतीतविषयाकारकल्पनेन चित्ततामिव अनागतविषयाकारकल्पनेन<br>
सङ्कल्पविकल्पानुविधानान्मनस्तामपि सा प्राप्तेत्याशयेनाह - सम्पन्नेति<br>
। एवमवच्छेदवती द्विधा परिच्छिन्ना सती<br>
प्राक्तनेष्टानिष्टसाधनसाजात्यमध्यवस्य भावीष्टानिष्टसाधनतां<br>
सङ्कल्प्य हेयोपादेयधर्मिणी अग्रा मुख्या चिदेव सम्पन्नेत्यर्थः ॥ ५६ ॥</p>
<p>सैषा चिदेव जगतामागतेव स्वशक्तितः ।<br>
न सम्प्रबोधिता यावद्रूपं तावन्न बुध्यते ॥ ५७ ॥</p>
<p>मनः प्रकृत्यैवेत्यादिनोपपादितं चित्सत्तामात्रमेवेदमित्यंशं<br>
पिण्डीकृत्योपसंहरति - सैषैति । स्वशक्तितः स्वीयमायाशक्तिवशात् ।<br>
गुरुशास्त्रस्वविचारैर्यावन्न सम्प्रबोधिता तावद्वास्तवं<br>
पूर्णानन्दाद्वयरूपं न बुध्यत इत्यर्थः ॥ ५७ ॥</p>
<p>अतः शास्त्रविचारेण वैराग्येण परेण च ।<br>
निग्रहेणेन्द्रियाणां च बोधयेत्कलनां स्वयम् ॥ ५८ ॥</p>
<p>बोधयेज्जडाकारकलनालक्षणादवस्थात्रयस्वप्नाद्व्यावर्तयेदित्यर्थः ॥ ५८ ॥</p>
<p>कलना सर्वजन्तूनां विज्ञानेन शमेन च ।<br>
प्रबुद्धा ब्रह्मतामेति भ्रमतीतरथा जगत् ॥ ५९ ॥</p>
<p>विज्ञानेन शास्त्रजन्यज्ञानेन । शमेन विज्ञानशमाभ्यामप्रबोधने ॥ ५९ ॥</p>
<p>व्यामोहमदिरामत्तं लुठितां विषयावटे ।<br>
आत्मावेदनसंसुप्तां कलनामेव बोधयेत् ॥ ६० ॥</p>
<p>व्यामोहो रागः । आत्मनः अवेदनमज्ञानं निद्रा तेन संसुप्ताम् ॥ ६० ॥</p>
<p>अप्रबुद्धा यदा ह्येषा न किञ्चिदवबुध्यते ।<br>
सङ्कल्पकलनेवान्तर्दृश्यमानाप्यसन्मयी ॥ ६१ ॥</p>
<p>ननु कलना यदि सुप्ता कथं जगदवबुध्यते अवबोधे वा तस्याः<br>
प्रसिद्धचित्स्वभावात्कोऽतिशयस्तत्राह - अप्रबुद्धेति । यन्मन्यसे<br>
जगदवबुध्यत इति तन्न किञ्चिदवबुध्यते । जगतोऽनवबोधमात्रविलसितत्वात् ।<br>
यतो दृश्यमानापि जगत्स्थितिः साङ्कल्पिकप्रासादकलनेव असन्मयीत्यर्थः ॥ ६१<br>
॥</p>
<p>तया परमया दृष्ट्या कलनैषान्तरस्थया ।<br>
मञ्जरी गन्धशक्त्येव पदार्थेषु विराजते ॥ ६२ ॥</p>
<p>विषयांशपरित्यागेऽवशिष्टा कलनैवात्मेत्युक्ते वृत्तिज्ञानमेवायमात्मेति<br>
मा ग्राहीति तत्साक्षिणीं तदान्तरीं शुद्धचितं विविच्य दर्शयति -<br>
तयेत्यादिना । एषा चित्तवृत्तिरूपा कलना अन्तरस्थया तया सर्वसाक्षिण्या<br>
परमया दृष्ट्या व्याप्ता सती पदार्थेषु स्वस्वविषयेषु विराजते<br>
प्रकाशनसमर्था भवति न स्वत इत्यर्थः ॥ ६२ ॥</p>
<p>तनुः सङ्कल्पिता यैषा कलनेति जगत्त्रये ।<br>
सा हि किञ्चिद्विजानाति नित्यं ज्ञानैकधर्मिणी ॥ ६३ ॥</p>
<p>यदि सा सर्वसाक्षिणीं कुतस्तत्तदन्तःकरणधर्मानेव प्रकाशयति न सर्व<br>
तत्राह - तनुःसङ्कल्पितेति । या एषा ज्ञानैकधर्मिणी नित्यबोधस्वभावा<br>
साक्षिचित्सा परिच्छिन्नवृत्तिकलनोपाधिवशात्तनुरल्पैवेति जगत्त्रयेऽपि तैस्तैः<br>
प्राणिभिः सङ्कल्पिता अतः किञ्चिदल्पमेव तत्तदन्तःकरणादि विजानातीत्यर्थः ॥<br>
६३ ॥</p>
<p>चेतनेन जडा राम कलनोपलरूपिणी ।<br>
पद्मिनीवातपेनासौ परेणैव प्रबोध्यते ॥ ६४ ॥</p>
<p>वृत्तिरूपा तु कलना विवेके उपलरूपिणी पाषाणकल्पा जडैव । अत एव चेतनेन<br>
साक्षिणा प्रबोध्यते ॥ ६४ ॥</p>
<p>यथा शिलामयी कन्या चोदितापि न नृत्यति ।<br>
तथेयं कलना देहे न किञ्चिदवबुध्यते ॥ ६५ ॥</p>
<p>ये तु नैयायिकप्रभृतयो नित्यसाक्षिणमजानानाः<br>
परप्रकाशस्यैवानित्यज्ञानस्य अर्थप्रकाशतां मन्यन्ते<br>
तान्बहुभिर्दृष्टान्तैरुपहसति - यथेत्यादिना ॥ ६५ ॥</p>
<p>लिपिकर्मनृपैर्युद्धं क्व कृतं घर्घरारवम् ।<br>
क्वचिन्न चन्द्रकिरणैरोषध्यः प्रतिबोधिताः ॥ ६६ ॥</p>
<p>अचेतनस्यान्तःकरणतद्वृत्त्यादेर्नित्यचित्सन्निधानाभावे<br>
विषयोन्मुखप्रवृत्तिरेव दुर्लभा दूरे तत्प्रकाशकतेत्याशयेनाह -<br>
लिपिकर्मेति । लिपिकर्मभिश्चित्रलिखितैर्नृपैः । प्रतिबोधिता आप्यायिताः ॥ ६६ ॥</p>
<p>असृगालिप्तगात्रैश्च शवैः क्व परिवल्गितम् ।<br>
क्व गीतं मधुरध्वानं वनपाषाणखण्डकैः ॥ ६७ ॥</p>
<p>परिवल्गितं धावितम् ॥ ६७ ॥</p>
<p>क्व पुंसा विहितैरर्कैः क्षपितं यामिनीतमः ।<br>
क्व सङ्कल्पमयैश्छाया क्रियते व्योमकाननैः ॥ ६८ ॥</p>
<p>पुंसा विहितैः शिलादिना निर्मितैः ॥ ६८ ॥</p>
<p>क्व जडैरुपलाकारैर्मिथ्याभ्रमभरोत्थितैः ।<br>
मृगतृष्णामयैरेभिर्मनोभिः क्रियते क्रिया ॥ ६९ ॥</p>
<p>यथातपे क्षते स्फारे मृगतृष्णातरङ्गिणी ।<br>
कलना तद्वदेवेयं स्फुरत्यात्मनि सत्यलम् ॥ ७० ॥</p>
<p>नित्यचिदात्मानभ्युपगमे कलनाद्यध्यास एव न सिध्येदित्याशयेनाह -<br>
यथेति ॥ ७० ॥</p>
<p>यदेतत्स्पन्दितं नाम तन्मनोऽधिगतं शठैः ।<br>
मरुतां विद्धि तां शक्तिमन्तः प्राणशरीरिणीम् ॥ ७१ ॥</p>
<p>चितः परिच्छेदस्पन्दकल्पनैव मन इत्युक्तम् इदानीं सैव चिदचिदंशविवेके<br>
चिदंशस्यात्ममात्रत्वाज्जडाम्श एव परिशिष्यते तथाविधा तु स्पन्दशक्तिः<br>
प्राण एवेति तन्निरोधे कृते न मनो नाम पृथङ्निरोध्यमस्तीति वक्तुं<br>
भूमिकां रचयति - यदेतदिति । शठैः स्ववञ्चकैरज्ञैः ।<br>
अन्नमयान्तःप्राणशरीरिणीं प्राणमयकोशात्मिकाम् ॥ ७१ ॥</p>
<p>येषां संविदनाक्रान्ता सङ्कल्पलवनिश्चयैः ।<br>
अनाक्षिप्तरसाकारा प्रभैषा पारमात्मिकी ॥ ७२ ॥</p>
<p>सा प्राणशक्तिः सङ्कल्पादुत्थिता निःसङ्कल्पानां योगिनां चिदात्मैव सा<br>
पृथगस्तीत्याह - येषामिति । न आक्षिप्तः कल्पितः रस्यन्त इति रसा<br>
विषयास्तदाकारो यया ॥ ७२ ॥</p>
<p>अयं सोऽहमिदं तन्म इति या कलनाविला ।<br>
प्राणात्मतत्त्वयोस्तस्याः सञ्ज्ञा जीवेति कथ्यते ॥ ७३ ॥</p>
<p>सैव अहम्ममेत्याक्षिप्तरसाकारा यदा तदा विना स्पन्दं<br>
तदाक्षेपायोगात्स्पन्दात्मकप्राणतत्त्वस्य चिदात्मकस्यात्मतत्त्वस्य च<br>
पृथगिव सञ्जातस्याविवेकात्पुनरैक्याध्यासेनाविला जडसंवलितचिद्रूपा<br>
कलना जीव प्राणधारण इति धात्वर्थानुगमाज्जीवतीति जीवेति सञ्ज्ञा कथ्यत<br>
इत्यर्थः ॥ ७३ ॥</p>
<p>धीश्चित्तं जीव इत्येताः सङ्कल्पस्यासतो मताः ।<br>
सञ्ज्ञाः सङ्कल्पितास्तज्ज्ञैर्न राम परमार्थतः ॥ ७४ ॥</p>
<p>एवमन्या अपि सञ्ज्ञास्तस्याः प्रसिद्धा इत्याह - धीरिति ॥ ७४ ॥</p>
<p>मनो नो न मतिर्नापि धीरेषा न शरीरकम् ।<br>
अस्तीह परमार्थेन स्वात्मैवेहास्ति सर्वदा ॥ ७५ ॥</p>
<p>कुतो न परमार्थतस्तत्राह - मन इति । यतः परमार्थेन मनश्चित्तं<br>
बुद्धिः शरीरमित्येतदुपलक्षितं दृश्यमात्रमिहात्मनि नास्ति अप्राणो<br>
ह्यमनाः शुभ्रः अकायमव्रणमस्नाविरम् अस्थूलमनणु इत्यादिश्रुतिशतेन<br>
विद्वदनुभवैर्युक्तिभिश्च बाधितत्वादिति भावः ॥ ७५ ॥</p>
<p>आत्मैवेदं जगत्सर्वमात्मा कालक्रमस्तथा ।<br>
स चाकाशादच्छतरो नास्तीवास्त्येव चामलः ॥ ७६ ॥</p>
<p>यद्यात्मैवास्ति तर्हि स कुतो न भाति जगद्रूपेण वा को भाति तत्राह -<br>
आत्मैवेति ॥ ७६ ॥</p>
<p>अच्छत्वादसदाभासः संविद्रूपतया तु सत् ।<br>
आत्मा सर्वपदातीतः स्वानुभूत्यानुभूयते ॥ ७७ ॥</p>
<p>कुतो नास्तीव कुतश्चास्त्येवेति निश्चयस्तत्राह - अच्छत्वादिति ।<br>
अछत्वाच्चक्षुरादियोग्यताप्रयोजकस्थौल्यनैल्याद्यभावादसन्निवाभासत<br>
इत्यसदाभासः । चिद्रूपतया स्वपरप्रथानिर्वाहकत्वात्तु सत् । अत एव<br>
स्वानुभूत्यैवानुभूयते न करणैरित्यर्थः ॥ ७७ ॥</p>
<p>मनस्तत्र परिक्षीणं यत्र संवित्परात्मनः ।<br>
अन्धकारक्षयस्तत्र यत्रालोकः प्रवर्तते ॥ ७८ ॥</p>
<p>स्थौल्याद्यभावात्करणान्तराणि तत्र न प्रवर्तन्तां मनस्तु<br>
सूक्ष्मतयार्थनिर्णयनिमित्तत्वेन प्रसिद्धं कुतो नप्रवर्तते तत्राह - मन<br>
इति । सत्यं तत्र मनः प्रवर्तेत यदि तद्दर्शनकाले स्वयं न नश्येत्<br>
मनसस्त्वज्ञानकार्यत्वात्तद्दर्शनवृत्त्युदयसमकालमेवाविद्यया सह<br>
क्षयान्न तद्दर्शनशक्ततेत्यर्थः ॥ ७८ ॥</p>
<p>यत्रात्मसंविदोऽच्छायाः सङ्कल्पोत्थतया मताः ।<br>
तत्रात्मनो विस्मरणं स्मरणं चित्तजन्मनः ॥ ७९ ॥</p>
<p>क्व तर्हि मनसः प्रवृत्तिशक्तिस्तदाह - यत्रेति । यत्र यस्यां<br>
दशायामच्छायाः स्वच्छतराया आत्मरूपायाः संविदः<br>
सङ्कल्पवशाद्बाह्यविषयाकारोत्थतया बाह्यार्थाः<br>
प्रकाश्यत्वेनाभिमतास्तत्र पारमार्थिकस्यात्मनो विस्मरणं चित्तजन्मनो<br>
मिथ्यार्थस्य स्मरणं दर्शनमित्यादिप्रसिद्धमित्यर्थः ॥ ७९ ॥</p>
<p>परस्य पुंसः सङ्कल्पमयत्वं चित्तमुच्यते ।<br>
अचित्तत्वमसङ्कल्पान्मोक्षस्तेनाभिजायते ॥ ८० ॥</p>
<p>स्वोद्भवप्रतिकूलत्वादपि न मनस आत्मदर्शनशक्तिरस्तीत्याह - परस्येति ।<br>
सङ्कल्पमयत्वाधीनोद्भवं मनः सर्वसङ्कल्पक्षयोपलक्षिते मोक्षात्मनि<br>
कथं प्रवर्तेतेति भावः ॥ ८० ॥</p>
<p>एतावच्चेतसो जन्म बीजं संसारभूतये ।<br>
सङ्कल्पोन्मुखतां यातः संविदो वा किलात्मनः ॥ ८१ ॥</p>
<p>अत एव सङ्कल्पचित्तजन्मबीजमित्यसकृदा वेदितमित्याह - एतावदिति ।<br>
सङ्कल्पोन्मुखतां यातो गच्छत आत्मनो यत् संविदश्चित्स्वभावाद्वा<br>
विकल्पनमीषदन्यथाभावलक्षणमेतावदेव चेतसो जन्म किलेत्यन्वयः ॥ ८१ ॥</p>
<p>निर्विकल्पाच्चितः सत्ता सङ्कल्पाङ्ककलङ्किता ।<br>
कलनेत्युच्यते तेन पुंस्त्ववद्बुद्ध्यते मनः ॥ ८२ ॥</p>
<p>उक्तमेव स्फुटीकृत्याह - निर्विकल्पादिति । निर्विकल्पात्प्रच्युतेति शेषः । यथा<br>
स्त्र्यादिसङ्कल्पकलनया पुंस्त्वं पुंव्यञ्जनं बुद्ध्यते<br>
प्रजाप्रसवार्थमाविर्भवति तथा मनोऽपि जगत्प्रसवार्थमित्यर्थः । तथाच<br>
बादरायणस्यापि सूत्रम् पुंस्त्वादिवदपि हि लोके इति ॥ ८२ ॥</p>
<p>प्राणशक्तौ निरुद्धायां मनो राम विलीयते ।<br>
द्रव्यच्छायानु तद्द्रव्यं प्राणरूपं हि मानसम् ॥ ८३ ॥</p>
<p>यदेतत्स्पन्दितं नामेत्यादिना यत् प्रस्तुतं तस्य प्रयोजनमाह -<br>
प्राणशक्ताविति । यथा द्रव्यस्य दर्पणादेः सम्बन्धिनी छाया प्रतिच्छाया<br>
तस्मिन्द्रव्ये विलीने तद्द्रव्यमनु विलीयते तद्वत् । तत्कुतः । यतो यथा प्रतिबिम्बं<br>
दर्पणस्यैव कल्पितं रूपं तथा मानसं मनोऽपि प्राणस्यैव रूपमित्यर्थः<br>
॥ ८३ ॥</p>
<p>देशान्तरानुभवनं प्राणो वेत्ति हृदि स्थितम् ।<br>
स्पन्दवेदनतो यत्तन्मन इत्यभिधीयते ॥ ८४ ॥</p>
<p>प्राणरूपं मानसमिति कुतो ज्ञातं तत्राह - देशान्तरेति । यतः प्राणो<br>
जीवन्पुरुषो दूरदेशान्तरस्यानुभवनं मानसानुभवं हृदि स्थितं वेत्ति<br>
हृदि मे तस्य देशस्यानुभवोऽस्तीत्यनुभवति । तत्र देशान्तरसम्बन्धस्य<br>
स्पन्दमन्तरेणासिद्धेर्वेदनांशस्य<br>
चित्संवलनमन्तरेणायोगात्स्पन्दवेदनोभयशक्तियोगात्प्राण एव मन<br>
इत्यभिधीयत इत्यर्थः ॥ ८४ ॥</p>
<p>वैराग्यात्कारणाभ्यासाद्युक्तितो व्यसनक्षयात् ।<br>
परमार्थावबोधाच्च रोध्यन्ते प्राणवायवः ॥ ८५ ॥</p>
<p>इत्थं प्राणनिरोधेन मनोनिरोधसिद्धये तयोरैक्यं व्युत्पाद्येदानीं<br>
निरोधोपायमाह - वैराग्यादिति । कारणं प्राणायामस्तस्याभ्यासात् । योगो<br>
युक्तिः समाधिस्तस्मात् । चित्तस्य बाह्यविषयोपसर्पणदुरभ्यासो व्यसनं तस्य<br>
क्षयात् ॥ ८५ ॥</p>
<p>दृषदो विद्यते शक्तिः कदाचिच्चलनैधसाम् ।<br>
न पुनर्मनसामस्ति शक्तिः स्पन्दावबोधने ॥ ८६ ॥</p>
<p>इदानीं अन्नमयं हि सोम्य मन आपोमयः प्राणः इति श्रुत्या<br>
भिन्नोपादानकयोः प्राणमनसोर्भेद इति पक्षेऽपि मनसः<br>
स्वतःस्पन्दशक्तेश्चिच्छक्तेश्चाभावात्प्राणचिदात्माधीने एव ते इति<br>
प्राणनिरोधे निरोधोपपत्तिरित्याशयेनाह - दृषद इति । एधःशब्देन<br>
काष्ठवाचिना तत्कार्यज्वलनशक्तिर्लक्ष्यते । दृषदः शिलाया अपि<br>
कदाचिच्चलनशक्तिर्ज्वलनशक्तिश्च विद्यते सम्भवेत् नतु मनसां स्पन्दविषये<br>
अवबोधविषये वा शक्तिरस्तीत्यर्थः ॥ ८६ ॥</p>
<p>स्पन्दः प्राणमरुच्छक्तिश्चलद्रूपैव सा जडा ।<br>
चिच्छक्तिः स्वात्मनः स्वच्छा सर्वदा सर्वगैव सा ॥ ८७ ॥</p>
<p>कयोस्तर्हि ते शक्ती तावाह - स्पन्द इति ॥ ८७ ॥</p>
<p>चिच्छक्तेः स्पन्दशक्तेश्च सम्बन्धः कल्प्यते मनः ।<br>
मिथ्यैव तत्समुत्पन्नं मिथ्या ज्ञानं तदुच्यते ॥ ८८ ॥</p>
<p>किं तर्हि मनस्तदाह - चिच्छक्तेरिति ॥ ८८ ॥</p>
<p>एषा ह्यविद्या कथिता मायैषा सा निगद्यते ।<br>
परमेतत्तदज्ञानं संसारादिविषप्रदम् ॥ ८९ ॥</p>
<p>अविद्या कार्याविद्या । माया विक्षेपशक्तिः । एतन्मन<br>
एवाज्ञानसर्वस्वनिर्वाहकत्वादज्ञानम् ॥ ८९ ॥</p>
<p>चिच्छक्तेः स्पन्दशक्तेश्च सङ्गे सङ्कल्पकल्पनम् ।<br>
न कृतं चेत्परिक्षीणास्तदिमा भवभीतयः ॥ ९० ॥</p>
<p>सङ्कल्पकल्पनं सङ्कल्पकल्पननिमित्तमिति यावत् । अत एव निमित्ताजनने<br>
नैमित्तिकापायसिद्धिरित्याह - न कृतं चेदिति ॥ ९० ॥</p>
<p>वायुतः स्पन्दशक्तिर्या सा चिता चेत्यते यदा ।<br>
सचेत्या चित्तदैवान्तः सङ्कल्पाद्याति चित्तताम् ॥ ९१ ॥</p>
<p>वायोरिति वायुतः । षष्ठ्यन्तात्सार्वविभक्तिकस्तसिः ॥ ९१ ॥</p>
<p>चित्ततैषा चितो मिथ्या कल्पिता बालयक्षवत् ।<br>
अखण्डमण्डलाकारस्पन्दरूपा चिदेव यत् ॥ ९२ ॥</p>
<p>न विद्यन्तेऽखण्डमण्डलाकारस्पन्दरूपाणि यस्यां तथाविधा चिदेव<br>
यद्यस्मात्परमार्थ इत्यर्थः ॥ ९२ ॥</p>
<p>सैषा चित्ता तदन्येन केन सम्बाध्यते किल ।<br>
अखण्डशक्तेरिन्द्रस्य केन स्यात्सह सङ्गरः ॥ ९३ ॥</p>
<p>सा उक्ताखण्डपूर्णतालक्षणा चित्ता चित्स्वभावता तदन्येन केन सम्बाध्यते<br>
खण्ड्यते । किलेति तदसम्भावनाद्योतनार्थः । किं तदधीनसिद्धिकेन उतान्येन<br>
अन्यस्याप्रसिद्धेः । चिदधीनसिद्धिकस्य चिद्बाधनाशक्तेर्बाधस्यापि<br>
सिद्धेश्चित्सत्ताधीनत्वाच्चित्खण्डनमन्तरेण चिदन्तराले अचित्सिद्ध्ययोगाच्चेति<br>
भावः । तद्विदन्ते इति पाठे तु तां तादृशीं चित्स्वभावतां स्वस्य वेत्तिति तद्वित्<br>
अन्ते सकार्याविद्यानाशे सति केन सम्बाध्यते इति योज्यम् । इन्द्रस्य देवराजस्य<br>
परमेश्वरस्य वा ॥ ९३ ॥</p>
<p>अतः सम्बन्धिनोऽभावात्सम्बन्धोऽत्र न विद्यते ।<br>
सम्बन्धेन विना कस्य सिद्धं तत्कीदृशं मनः ॥ ९४ ॥</p>
<p>अतोऽचितश्चिदविरोधायोगाद्विरोधे चित्सत्ताबाधितस्थितिकत्वाच्च कीदृशं मनः ।<br>
यदि जडमपि स्वसत्तायामन्यनिरपेक्सं स्वतःसिद्धमुच्येत तथापि<br>
तदनुभवितुस्तत्सम्बन्धिनश्चेतनस्यान्यस्याभावाच्चित्सम्बन्धेन विना<br>
तन्मनः कस्य सिद्धं कीदृशं वा तत्स्यात् । अनुभवानारोहे अलीकस्य तस्य च<br>
विशेषासिद्धेरिति भावः ॥ ९४ ॥</p>
<p>चित्स्पन्दयोरेकतायां किं नाम मन उच्यते ।<br>
का सेना हयमातङ्गसङ्गसङ्घट्टनं विना ॥ ९५ ॥</p>
<p>इत्थं चित्स्पन्दयोर्भेदपक्षे मनसोऽलीकतामुक्त्वा एकतापक्षे तु सुतरां<br>
तथेत्याह - चित्स्पन्दयोरिति । चित्स्पन्दयोरेकता चिदपलापेन तावदशक्या<br>
वक्तुम् । स्पन्दसाधकाभावप्रसङ्गात् । परिशेषात्स्पन्दापलापेनैकत्वोक्तौ<br>
राजातिरिक्तगजतुरगाद्यपलापे सेनास्वरूपासिद्धिवन्मनसः<br>
सुतरामसिद्धिरित्यर्थः ॥ ९५ ॥</p>
<p>तस्मान्नास्त्येव दुष्टात्म चित्तं राम जगत्त्रये ।<br>
सैषा सम्यक्परिज्ञानाच्चेतसो जायते क्षतिः ॥ ९६ ॥</p>
<p>तस्मात्पक्षद्वयेऽप्यसम्भवाच्चित्तं मनो नास्त्येव तत्त्वज्ञानान्नास्तीति<br>
निश्चय एव मनोनाश इत्यर्थः ॥ ९६ ॥</p>
<p>मुधा मैवमनर्थाय मनः सङ्कल्पयानघ ।<br>
मनो मिथ्यासमुदितं नास्त्यत्र परमार्थतः ॥ ९७ ॥</p>
<p>मा त्वमन्तः क्वचित्किञ्चित्सङ्कल्पय महामते ।<br>
मनः सङ्कल्पकं राम यस्मान्नास्तीह कुत्रचित् ॥ ९८ ॥</p>
<p>असम्यग्ज्ञानसम्भूता कल्पना मृगतृष्णिका ।<br>
हृन्मरौ तव संशान्ता सम्यगालोकनान्मुने ॥ ९९ ॥</p>
<p>हृत्पदेन हृदयान्तस्थप्रत्यगात्मोच्यते । तल्लक्षणे मरौ । असम्यग्ज्ञानेन<br>
सम्भूता । मुने इति रामसम्बोधनं मननप्रवणताविधानार्थम् ॥ ९९ ॥</p>
<p>जडत्वान्निःस्वरूपत्वात्सर्वदैव मृतं मनः ।<br>
मृतेन मार्यते लोकश्चित्रेयं मौर्ख्यचक्रिका ॥ १०० ॥</p>
<p>मरणं यदि चैतन्यनिवृत्तिर्यदि वा निःस्वरूपतापत्तिस्तदुभयमपि<br>
मनस्यस्तीति नित्यमृतम् । मौर्ख्यचक्रिका चक्रवत्परिवर्तमाना<br>
मौर्ख्यपरम्परा ॥ १०० ॥</p>
<p>यस्य नात्मा न देहोऽस्ति नाधारो नापि चाकृतिः ।<br>
तेनेदं भक्ष्यते सर्वं चित्रेयं मौर्ख्यवागुरा ॥ १०१ ॥</p>
<p>आत्मा स्वरूपम् । आकृतिरवयवसंस्थानं जातिर्वा ॥ १०१ ॥</p>
<p>सर्वसामग्र्यहीनेन हन्यते मनसापि यः ।<br>
नीलोत्पलदलाघातैर्मन्ये दलितमस्तकम् ॥ १०२ ॥</p>
<p>सामग्र्यं शस्त्रास्त्रदेहहस्तपादादियुद्धसामग्री तेन हीनेन । दलितमस्तकं<br>
तं इति शेषः ॥ १०२ ॥</p>
<p>जडेन मूकेनान्धेन निहतो मनसापि यः ।<br>
मन्ये स दह्यते मूढः पूर्णचन्द्रमरीचिभिः ॥ १०३ ॥</p>
<p>विद्यमानोऽपि यः शूरो लोकस्तेनाभिभूयते ।<br>
अविद्यमानमेवेदं हन्यते मुग्धतोदिता ॥ १०४ ॥</p>
<p>तेन अविद्यमानेन मनसा विद्यमानः । शूरः<br>
शत्रुजयसर्वसामग्रीसम्पन्नोऽपि लोको मूढजनोऽभिभूयते । विवेकिभिश्च<br>
वैराग्यादिभिर्महाप्रयत्नसम्पाद्यैः साधनैर्महता<br>
योगध्यानसमाध्यभ्याससाक्षात्कारोपायेनाविद्यमानमेव हन्यते इतीयं<br>
सर्वा विकल्पना मुग्धतैवोदिता न पारमार्थिकीत्यर्थः । तथाचाहुः स्वामिनः<br>
समसरमिति निरविदमिति समतरमिति चेह सहजसान्द्रसुखे । केवलचिद्गगने मयि<br>
केयमहो विफलबहुविकल्पलता ॥ इति ॥ १०४ ॥</p>
<p>मिथ्यासङ्कल्पकलितं मिथ्यावस्थितिमागतम् ।<br>
अन्विष्टमपि नो दृष्टं का तस्य किल शक्तता ॥ १०५ ॥</p>
<p>शक्तता अभिभवितुमिति शेषः ॥ १०५ ॥</p>
<p>अहो नु खलु चित्रेयं मायामयविधायिनी ।<br>
चेतसाप्यतिलोलेन लोकोऽयमभिभूयते ॥ १०६ ॥</p>
<p>महामायावित्वेन प्रसिद्धस्य मयस्यापि विधायिनी निर्मात्री ॥ १०६ ॥</p>
<p>मौर्ख्यं यदापदान्विष्टः का हि नापदजानतः ।<br>
पश्य मौर्ख्यादियं सृष्टिरज्ञानेनैव जन्यते ॥ १०७ ॥</p>
<p>यदा मौर्ख्य तदा स पुरुषः सर्वेणाप्यापदा [अत्र सर्वयाप्यापदा ।<br>
सर्वेणापि प्रकारेणेत्यर्थ इति युक्तम्] अन्विष्टः परिमृग्य आश्रितो नात्र<br>
विप्रतिपत्तिः । हि यस्मादजानतो मूर्खस्य का आपन्नास्ति सर्वाप्यस्त्येवेत्यर्थः ।<br>
न विद्यते ज्ञानं यस्य सः अज्ञानः मूर्खात्मा तेन<br>
मौर्ख्याद्दुष्कर्मादिद्वारा इयं सर्वापन्निधिभूता सृष्टिः । आपदां<br>
निष्ठेति पाठे तु स्पष्टम् ॥ १०७ ॥</p>
<p>हा कष्टमपि दुर्बुद्धेः सृष्टिर्मौर्क्यवशं गता ।<br>
असतैव यदेतेन जीवेनाप्युपपाद्यते ॥ १०८ ॥</p>
<p>इयं सृष्टिर्मनोदेहादिदुर्बुद्धेर्निमित्तान्मौर्ख्यस्य वशं गता मौर्ख्येण<br>
पीड्यमानाप्येतेन प्रसिद्धेन जीवेनाप्यसता<br>
असन्मार्गानुवर्तनेनैवोत्तरोत्तरदुःखायोपपाद्यते । तथाचान्धस्येव जडस्य<br>
मन आदेः स्वाभाविकमौर्ख्यात्पीडितस्य पुनस्तद्दुःखाभिज्ञेन जीवेनापि<br>
पीडनं कष्टात्कष्टतरमनुचितमित्यर्थः ॥ १०८ ॥</p>
<p>मन्ये मौर्ख्यमयी सृष्टिरियमत्यन्तपेलवा ।<br>
वास्तरङ्गप्रवाहेण कणशः परिशीर्यते ॥ १०९ ॥</p>
<p>अत्यन्तपेलवा अविचारमात्रसिद्धत्वाद्विचारमात्रेण बाधितुं शक्येति यावत् । तत्र<br>
तादृशान्विचारमात्रनिरस्यान्दृष्टान्तानाह - वारित्यादिना । यथा वाः<br>
वारि स्वकल्पितेन तरङ्गप्रवाहेण पिष्यमाणं कणशः परिशीर्यते इति<br>
भ्रान्तिवदित्यर्थः ॥ १०९ ॥</p>
<p>नीलाञ्जनालवालेन यन्त्रेणैव विचूर्ण्यते ।<br>
इन्दोराभोगपूर्णस्य करस्पर्शेन मुह्यति ॥ ११० ॥</p>
<p>तदेव वारि यत्रावर्तस्तत्र नीलाञ्जनवर्णेन आलवालेन मध्यच्छिद्रवता<br>
पेषणयन्त्रेणैव विचूर्ण्यते । तदेव वारि यत्र कम्पते तत्र आभोगेन मण्डलेन<br>
पूर्णस्येन्दोः करस्पर्शेन मुह्यति उन्मादपरवशतां गच्छतीति च<br>
भ्रान्तिर्यथा तद्वदित्यर्थः ॥ ११० ॥</p>
<p>रिपुभिर्नयनोन्मुक्तैर्दृष्टः सूत्रैर्निबध्यते ।<br>
सङ्कल्पकृतया शूरसेनया परिभूयते ॥ १११ ॥</p>
<p>रिपुभिर्दृष्टो दृष्टमात्रः पुरुषो नयनोन्मुक्तैर्नेत्रसृष्टैः<br>
सूत्रैर्बध्यत इत्यादिभ्रान्तिवदित्यर्थः । अथवा मन्ये इत्यादि असती<br>
मृगतृष्णावास्तरङ्गप्रवाहादिनापीयं सृष्टिर्विनाशयितुं शक्यते किं<br>
पुनः शास्त्रीयोपायेनेति मन्ये इत्येवं योज्यम् ॥ १११ ॥</p>
<p>तस्मात्किलेयं मनसा न स्थितेनैव कुत्रचित् ।<br>
कल्पितेन मुधान्येन कृपणेन निहन्यते ॥ ११२ ॥</p>
<p>तस्मादतिपेलवत्वादियं मूर्खलोकमयी सृष्टिर्निहन्यत इति परेण सहान्वयः<br>
॥ ११२ ॥</p>
<p>मूर्खलोकमयी सृष्टिर्मन एवासदुत्थितम् ।<br>
यः शक्तो न वशीकर्तुं नासौ रामोपदिश्यते ॥ ११३ ॥</p>
<p>तस्मान्मनोवशीकरणाशक्तो नाध्यात्मशास्त्राधिकारीत्याह - मन एवेति ॥<br>
११३ ॥</p>
<p>अभिजाताऽस्वरूपैषा प्रज्ञा क्षोदेषु न क्षमा ।<br>
नोपदेशगिरां योग्या परिपूर्णेव संस्थिता ॥ ११४ ॥</p>
<p>कुतो नोपदिश्यते तत्राह - अभिजातेति । यतस्तस्यैषा प्रज्ञा अभितो जाता<br>
अभिजाता बाह्यविषयेष्वेव निरूढा तावतैव परिपूर्णेव संस्थिता न<br>
मनोनिग्रहोद्युक्ता । अस्वरूपा न विद्यते आन्तरं स्वरूपं यस्यास्तथाविधा<br>
प्रत्यक्प्रवणा न भवतीत्यर्थः । अत एव क्षोदेषु सूक्ष्मार्थविचारेषु न क्षमा<br>
॥ ११४ ॥</p>
<p>बिभेत्येषापि वीणायास्तन्त्रीगुणतनुध्वनेः ।<br>
बन्धोरपि सनिद्रस्य बिभेति वदनद्युतेः ॥ ११५ ॥</p>
<p>अत एव धैर्यहेत्वभावात्सर्वतो बिभेतीत्याह - बिभेतीति ॥ ११५ ॥</p>
<p>असतोऽपि जनादुच्चैर्गीताद्भीता पलायते ।<br>
स्वेनैव मनसाप्यज्ञा किलैषा विवशीकृता ॥ ११६ ॥</p>
<p>असतोऽपि शत्रुजनात्प्रतारकादिभिरायातस्ते शत्रुजन इत्युच्चैर्गीताद्भीता सती<br>
पलायते । किं बहुना स्वेन स्वीयेनैव मनसापि विवशीकृता भीषिता<br>
किमन्येनेत्यर्थः ॥ ११६ ॥</p>
<p>सुखलवविवशा द्विषेव तप्ता<br>
हृदयगतेन निजेन चेतसैव ।<br>
विधुरितधिषणा न वेत्ति सत्यं<br>
तदपि कथं परिमोहितो मुधैव ॥ ११७ ॥</p>
<p>इदानीं सा दुष्प्रज्ञा बिभेतु नाम तथापि न तद्वशेन पुरुषस्य व्यामोहो युक्त<br>
इति प्राक्प्रस्तुतमेवोपसंहरति - सुखेति । यतः सा प्रज्ञा<br>
विषसम्पृक्तमोदकास्वादसुखलवप्रायेण विषयसुखलवेन मरणोन्मुखीव<br>
विवशा द्विषेव प्रहरता हृदयगतेन चेतसैव तप्ता सन्तापिता विधुरिता<br>
शून्या धिषणा विवेकबुद्धिर्यस्यास्तथाविधा सत्यं तु सुतरां न वेत्ति<br>
तत्तथाभूतयापि तया पुरुषो मुधैव परिमोहितः<br>
स्वच्छचित्तात्स्वजनासन्तप्ताद्विवेकबुद्धिमतः सत्यस्वरहस्यवेदिनः शत्रोः<br>
सकाशान्मोहो युक्तो नतु तद्विपरीताया दुष्प्रज्ञायाः सकाशादिति भावः ॥ ११७<br>
॥</p>
<p>इत्यार्षे श्रीवासिष्ठमहारामायणे वाल्मीकीये दे०<br>
मोक्षोपायेषूपशमप्रकरणे मनोविनिवारणं नाम त्रयोदशः सर्गः<br>
॥ १३ ॥</p>
<p>इति श्रीवासिष्ठमहारामायणतात्पर्यप्रकाशे उपशमप्रकरणे<br>
मनोनिवारणं नाम त्रयोदशः सर्गः ॥ १३ ॥</p>

  </div>
</article>


        

        



    <aside class="card border noPrint" id="section-tree-item-yoga-vAsiShTha-shAstram_Ananda-bodhendra-TIkA_5_upashama-prakaraNam_13_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/13/">१३ </a>
            <a data-toggle="collapse" href="#section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_13_md" role="button" aria-expanded="false" aria-controls="section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_13_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_13_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
