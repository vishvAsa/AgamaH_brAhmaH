<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | ३४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="३४">
  <meta property="og:description" content="चतुस्त्रिंशः सर्गः ३४
श्रीभगवानुवाच ।
वरं गुणनिधे दैत्यकुलचूडामहामणे ।
गृहाणाभिमतं भूयो जन्म दुःखोपशान्तये ॥ १ ॥
हरेर्वरादिह प्राप्य प्रह्रादः सुविचारणाम् ।
निरस्यानात्मवर्गं स्वमपश्यच्चित्सदद्वयम् ॥ १ ॥
हे दैत्यकुलचूडामहामणे त्वं वरं गृहाण ॥ १ ॥
प्रह्राद उवाच ।
सर्वसङ्कल्पफलद सर्वलोकान्तरस्थित ।
यदुदारतमं वेत्सि तदेवादिश मे विभो ॥ २ ॥
सर्वेषां लोकानां प्राणिनामन्तरे हृदये स्थित । उदारतमं
सर्वकार्पण्यनिवारकमिति यावत् । आदिश आज्ञापयेति विनयोक्त्यां याचनम् ॥ २ ॥
श्रीभगवानुवाच ।
सर्वसम्भ्रमसंशान्त्यै परमाय फलाय च ।
ब्रह्मविश्रान्तिपर्यन्तो विचारोऽस्तु तवानघ ॥ ३ ॥
एवं प्रार्थितो विष्णुः
स्वविचारोत्पन्नब्रह्मात्मतत्त्वसाक्षात्कारविश्रान्तिमन्तरेण
नात्यन्तिककार्पण्यनिवृत्तिरिति मन्यमानस्तदनुरूपं वरं दिशति - सर्वेति
। सर्वसम्भ्रमसंशान्तिरात्यन्तिकानर्थनिवृत्तिः । परमं फलं
निरतिशयानन्दावाप्तिः ॥ ३ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="yoga-vasishtha-shastram">

  <meta itemprop="name" content="३४">
  <meta itemprop="description" content="चतुस्त्रिंशः सर्गः ३४
श्रीभगवानुवाच ।
वरं गुणनिधे दैत्यकुलचूडामहामणे ।
गृहाणाभिमतं भूयो जन्म दुःखोपशान्तये ॥ १ ॥
हरेर्वरादिह प्राप्य प्रह्रादः सुविचारणाम् ।
निरस्यानात्मवर्गं स्वमपश्यच्चित्सदद्वयम् ॥ १ ॥
हे दैत्यकुलचूडामहामणे त्वं वरं गृहाण ॥ १ ॥
प्रह्राद उवाच ।
सर्वसङ्कल्पफलद सर्वलोकान्तरस्थित ।
यदुदारतमं वेत्सि तदेवादिश मे विभो ॥ २ ॥
सर्वेषां लोकानां प्राणिनामन्तरे हृदये स्थित । उदारतमं
सर्वकार्पण्यनिवारकमिति यावत् । आदिश आज्ञापयेति विनयोक्त्यां याचनम् ॥ २ ॥
श्रीभगवानुवाच ।
सर्वसम्भ्रमसंशान्त्यै परमाय फलाय च ।
ब्रह्मविश्रान्तिपर्यन्तो विचारोऽस्तु तवानघ ॥ ३ ॥
एवं प्रार्थितो विष्णुः
स्वविचारोत्पन्नब्रह्मात्मतत्त्वसाक्षात्कारविश्रान्तिमन्तरेण
नात्यन्तिककार्पण्यनिवृत्तिरिति मन्यमानस्तदनुरूपं वरं दिशति - सर्वेति
। सर्वसम्भ्रमसंशान्तिरात्यन्तिकानर्थनिवृत्तिः । परमं फलं
निरतिशयानन्दावाप्तिः ॥ ३ ॥">
  <meta itemprop="wordCount" content="2879">
  <meta name="twitter:card" content="summary">
  <meta name="twitter:title" content="३४">
  <meta name="twitter:description" content="चतुस्त्रिंशः सर्गः ३४
श्रीभगवानुवाच ।
वरं गुणनिधे दैत्यकुलचूडामहामणे ।
गृहाणाभिमतं भूयो जन्म दुःखोपशान्तये ॥ १ ॥
हरेर्वरादिह प्राप्य प्रह्रादः सुविचारणाम् ।
निरस्यानात्मवर्गं स्वमपश्यच्चित्सदद्वयम् ॥ १ ॥
हे दैत्यकुलचूडामहामणे त्वं वरं गृहाण ॥ १ ॥
प्रह्राद उवाच ।
सर्वसङ्कल्पफलद सर्वलोकान्तरस्थित ।
यदुदारतमं वेत्सि तदेवादिश मे विभो ॥ २ ॥
सर्वेषां लोकानां प्राणिनामन्तरे हृदये स्थित । उदारतमं
सर्वकार्पण्यनिवारकमिति यावत् । आदिश आज्ञापयेति विनयोक्त्यां याचनम् ॥ २ ॥
श्रीभगवानुवाच ।
सर्वसम्भ्रमसंशान्त्यै परमाय फलाय च ।
ब्रह्मविश्रान्तिपर्यन्तो विचारोऽस्तु तवानघ ॥ ३ ॥
एवं प्रार्थितो विष्णुः
स्वविचारोत्पन्नब्रह्मात्मतत्त्वसाक्षात्कारविश्रान्तिमन्तरेण
नात्यन्तिककार्पण्यनिवृत्तिरिति मन्यमानस्तदनुरूपं वरं दिशति - सर्वेति
। सर्वसम्भ्रमसंशान्तिरात्यन्तिकानर्थनिवृत्तिः । परमं फलं
निरतिशयानन्दावाप्तिः ॥ ३ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/yoga-vAsiShTha-shAstram\/Ananda-bodhendra-TIkA\/5_upashama-prakaraNam\/34\/".replace(basePath, "/");
  pageVars.pageParams = {};
  pageVars.pageSource = "yoga-vAsiShTha-shAstram\/Ananda-bodhendra-TIkA\/5_upashama-prakaraNam\/34.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> ३४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३४">३४</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/yoga-vAsiShTha-shAstram/Ananda-bodhendra-TIkA/5_upashama-prakaraNam/34.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुस्त्रिंशः सर्गः ३४</p>
<p>श्रीभगवानुवाच ।</p>
<p>वरं गुणनिधे दैत्यकुलचूडामहामणे ।<br>
गृहाणाभिमतं भूयो जन्म दुःखोपशान्तये ॥ १ ॥</p>
<p>हरेर्वरादिह प्राप्य प्रह्रादः सुविचारणाम् ।<br>
निरस्यानात्मवर्गं स्वमपश्यच्चित्सदद्वयम् ॥ १ ॥</p>
<p>हे दैत्यकुलचूडामहामणे त्वं वरं गृहाण ॥ १ ॥</p>
<p>प्रह्राद उवाच ।</p>
<p>सर्वसङ्कल्पफलद सर्वलोकान्तरस्थित ।<br>
यदुदारतमं वेत्सि तदेवादिश मे विभो ॥ २ ॥</p>
<p>सर्वेषां लोकानां प्राणिनामन्तरे हृदये स्थित । उदारतमं<br>
सर्वकार्पण्यनिवारकमिति यावत् । आदिश आज्ञापयेति विनयोक्त्यां याचनम् ॥ २ ॥</p>
<p>श्रीभगवानुवाच ।</p>
<p>सर्वसम्भ्रमसंशान्त्यै परमाय फलाय च ।<br>
ब्रह्मविश्रान्तिपर्यन्तो विचारोऽस्तु तवानघ ॥ ३ ॥</p>
<p>एवं प्रार्थितो विष्णुः<br>
स्वविचारोत्पन्नब्रह्मात्मतत्त्वसाक्षात्कारविश्रान्तिमन्तरेण<br>
नात्यन्तिककार्पण्यनिवृत्तिरिति मन्यमानस्तदनुरूपं वरं दिशति - सर्वेति<br>
। सर्वसम्भ्रमसंशान्तिरात्यन्तिकानर्थनिवृत्तिः । परमं फलं<br>
निरतिशयानन्दावाप्तिः ॥ ३ ॥</p>
<p>श्रीवसिष्ठ उवाच ।</p>
<p>इत्युक्त्वा दितिपुत्रेन्द्रं विष्णुरन्तरधीयत ।<br>
कृतघर्घरनिर्ह्रादस्तरङ्गस्तोयधेरिव ॥ ४ ॥</p>
<p>विष्णावन्तर्हिते देवे पूजायां कुसुमाञ्जलिम् ।<br>
पाश्चात्यं दानवस्त्यक्त्वा मणिरत्नपरिष्कृतम् ॥ ५ ॥</p>
<p>पद्मासनस्थोऽतिमुदा ह्य्पविश्य वरासने ।<br>
स्तोत्रपाठविधावन्तश्चिन्तयामास चेतसा ॥ ६ ॥</p>
<p>वरासने उपविश्य पद्मासनस्थः संस्तोत्रपाठविधानकाले<br>
अन्तर्वक्ष्यमाणप्रकारेण चिन्तयामास ॥ ६ ॥</p>
<p>विचारवानेव भवान्भवत्विति भवारिणा ।<br>
देवेनोक्तोऽस्मि तेनान्तः करोम्यात्मविचारणम् ॥ ७ ॥</p>
<p>भवः संसारस्तदरिणा तन्निवारकेण । तेन हेतुना ॥ ७ ॥</p>
<p>किमहं नाम तावत्स्यां योऽस्मिन्भुवनडम्बरे ।<br>
वच्मि गच्छामि तिष्ठामि प्रयत्नेनाहरामि च ॥ ८ ॥</p>
<p>तत्र सर्वस्य दृश्यस्यात्मार्थत्वादात्मन एव प्राधान्यं निश्चित्य स एवास्मिन्<br>
कः स्यादिति विचारयति - किमहमित्यादिना । प्रयत्नेन सर्वोद्योगेन । आहरामि<br>
विषयानुपभुञ्जे ॥ ८ ॥</p>
<p>जगत्तावदिदं नाहं सवृक्षतृणपर्वतम् ।<br>
यद्बाह्यमलमत्यन्तं तत्स्यां कथमहं किल ॥ ९ ॥</p>
<p>तत्र देहाद्बाह्यं तावन्नात्मेत्याह - जगदिति ॥ ९ ॥</p>
<p>असन्नभ्युदितो मूकः पवनैः स्फुरितः क्षणम् ।<br>
कालेनाल्पेन विलयी देहो नाहमचेतनः ॥ १० ॥</p>
<p>देहोऽपि नाहमित्याह - असन्निति । मूकोऽनभिज्ञत्वादेव वक्तुमसमर्थः ।<br>
पवनैः प्राणवायुभिः क्षणं स्वसञ्चारक्षणे स्फुरितः सञ्चलितः ॥ १० ॥</p>
<p>जडया कर्णशष्कुल्या कल्प्यमानः क्षणक्षयी ।<br>
शून्याकृतिः शून्यभवः शब्दो नाहमचेतनः ॥ ११ ॥</p>
<p>एवं शब्दादिविषया अपि नात्मेत्याह - जडयेत्यादिना । जडया अचिद्रूपया<br>
कल्प्यामानस्तारो मन्द्रः पदं वाक्यमित्यादिभेदैः समर्थ्यमानः ।<br>
क्षयित्वादेव शून्याकृतिः । शून्यादाकाशाद्भवतीति भवः । यद्यप्याकाशो<br>
न शून्यस्वभावस्तथाप्यात्मसत्तातः पृथक्करणे निःस्वरूप इति<br>
शून्यत्वोक्तिः ॥ ११ ॥</p>
<p>त्वचा क्षणविनाशिन्या प्राप्यमप्राप्यमप्यथ ।<br>
चित्प्रसादोपलब्धात्मस्पर्शनं नास्म्यचेतनम् ॥ १२ ॥</p>
<p>प्राप्यमप्राप्यमपि कदाचित्प्राप्यम् । स्पर्शनं उष्णत्वादि । न<br>
नित्यप्राप्तस्वभाव आत्मा भवितुमर्हतीति भावः ॥ १२ ॥</p>
<p>बद्धात्मा जिह्वया तुच्छो लोलया लोलसत्तया ।<br>
स्वल्पस्पन्दो द्रव्यनिष्ठो रसो नाहमचेतनः ॥ १३ ॥</p>
<p>लोलसत्तया अनित्यया लोलया चलया जिह्वया बद्धात्मा सम्बद्धस्वभावो<br>
रसनेन्द्रियाधीनसिद्धिक इति यावत् । स्वल्पो जिह्वाग्रात्कण्ठपर्यन्तः स्पन्द<br>
आस्वादप्रसरो यस्य ॥ १३ ॥</p>
<p>दृश्यदर्शनयोर्लीनं क्षयिक्षणविनाशिनोः ।<br>
केवले द्रष्टरि क्षीणं रूपं नाहमचेतनम् ॥ १४ ॥</p>
<p>दृश्ये द्रव्ये दर्शने चक्षुषि च लीनं तदुभयाधीनसिद्धिकमिति यावत् ।<br>
क्षणविनाशिनोरनित्ययोः । केवले द्रष्टरि उपभोगजननेन क्षीणमुपक्षीणम् ॥<br>
१४ ॥</p>
<p>नासयाप्यन्धजडया क्षयिण्या परिकल्पितः ।<br>
पेलवोऽनियताकारो गन्धो नाहमचेतनः ॥ १५ ॥</p>
<p>अन्धवज्जडया अप्रकाशया । नासया घ्राणेन्द्रियेण । कालेनान्यथा<br>
परिणामादनियताकारः ॥ १५ ॥</p>
<p>निर्ममोऽमननः शान्तो गतपञ्चेन्द्रियभ्रमः ।<br>
शुद्धचेतन एवाहं कलाकलनवर्जितः ॥ १६ ॥</p>
<p>शब्दाविषयाणामनात्मत्ववचनं वचनादानादीनामपि समानं सत्सर्वत्र<br>
त्रिपुटीनां न्यायसाम्यादनात्मत्वोपलक्षणम् ।<br>
तेनाहङ्कारमनोबुद्धिचित्तत्रिपुट्या अप्यनात्मत्वेन निरासे<br>
शुद्धचिन्मात्रमेवात्मा परिशिष्ट इत्याशयेनाह - निर्मम इति ॥ १६ ॥</p>
<p>चेत्यवर्जितचिन्मात्रमहमेषोऽवभासकः ।<br>
सबाह्याभ्यन्तरव्यापी निष्कलामलसन्मयः ॥ १७ ॥</p>
<p>चेतनपदेन चेतनावतो जडाशस्यापि ग्रहणं माभूदिति तत्परिशोधायाह ##-</p>
<p>अनेन चेतनेनेमे सर्वे घटपटादयः ।<br>
सूर्यान्ता अवभास्यन्ते दीपेनोत्तमतेजसा ॥ १८ ॥</p>
<p>इत्थं त्वम्पदार्थ परिशुद्धं विचार्य तन्मुखेनैव तत्पदार्थमपि<br>
परिशोध्यावधारयितुमुपक्रमते - अनेनेत्यादिना ।<br>
अन्यनिरपेक्षत्वादुत्तमतेजसा चेतनेन दीपेन ॥ १८ ॥</p>
<p>आ इदानीं स्मृतं सत्यमेतत्तदखिलं मया ।<br>
निर्विकल्पचिदाभास एष आत्मास्मि सर्वगः ॥ १९ ॥</p>
<p>निर्विकल्पो वियदादिविकल्पशून्यश्चिल्लक्षण आभासः प्रकाश एष आत्मास्मीति<br>
अनात्येश्वरनिरासः ॥ १९ ॥</p>
<p>अनेनैताः स्फुरन्तीह विचित्रेन्द्रियवृत्तयः [पङ्क्तय इत्यपि<br>
पाठः] ।<br>
तेजसान्तःप्रकाशेन यथाग्निकणपङ्क्तयः ॥ २० ॥</p>
<p>अग्निभूता अङ्गारकणपङ्क्तयो यथेत्यर्थः ॥ २० ॥</p>
<p>अनेनैताः स्फुरन्तीह [स्फुररितः इति पाठः]<br>
विचित्रेन्द्रियपङ्क्तयः ।<br>
सर्वगेन निदाघेन यथा मरुमरीचिकाः ॥ २१ ॥</p>
<p>अनेनैतत्पदार्थानां वस्तुत्वं प्रतिपाद्यते ।<br>
शुक्लादिगुणवत्त्वं स्वं प्रदीपेनेव वाससाम् ॥ २२ ॥</p>
<p>सर्वपदार्थानां स्फूर्तिरिव सत्ताप्येतदधीनैवेत्याह - अनेनेति ।<br>
सत्तोपपादने प्रदीपदृष्टान्तः स्फूर्तिसत्तयोरभेदद्योतनार्थः ॥ २२ ॥</p>
<p>असावेव हि भूतानां सर्वेषामेव जाग्रताम् ।<br>
सर्वानुभविताभूमिरात्मा मुकुरवत्स्थितः ॥ २३ ॥</p>
<p>जाग्रतां सचेतसामिति यावत् । सर्वासामनुभव एषामस्तीत्यनुभविनो<br>
देहेन्द्रियमनोबुद्ध्यादयस्तद्भावानां अनुभवितानामनुभवानां भूमिः<br>
परं विश्रान्तिस्थानम् । यथा मुकुरः सर्ववस्तुप्रतिबिम्बविश्रान्तिभूस्तद्वत् ॥<br>
२३ ॥</p>
<p>तस्यैकस्याविकल्पस्य चिद्दीपस्य प्रसादतः ।<br>
उष्णोऽर्कः शिशिरश्चन्द्रो घनोऽद्रिर्विद्रुतं पयः ॥ २४ ॥</p>
<p>पदार्थानां स्वभाववैचित्र्याण्यप्येतदधीनसिद्धिकानीत्याह - तस्येति ।<br>
घनः कठिनः । विद्रुतं द्रवम् [दुतम् इति पाठः] ॥ २४ ॥</p>
<p>सातत्येनानुभूतानां सर्वेषां च जगत्स्थितौ ।<br>
एतत्कारणमाद्यं तत्कारणं नास्य विद्यते ॥ २५ ॥</p>
<p>सातत्येन आकाशाद्वायुर्वायो रग्निरग्नेरापः इत्यादिक्रमेण श्रुतिप्रत्यक्षादिना<br>
अनुभूतानां सर्वेषां पदार्थानां जगति उत्पत्त्यादिव्यवस्थितौ एतदाद्यं<br>
कारणम् । तनोतीति तत् सद्रूपेण सर्वकार्यव्यापकम् ॥ २५ ॥</p>
<p>सातत्येनानुभूतानां पदार्थानामनेन तत् ।<br>
पदार्थत्वमुदेत्युच्चैः प्रतापेनेव तप्तता ॥ २६ ॥</p>
<p>तत् प्रसिद्धं वियदादिपदार्थत्वम् । प्रतापेन ग्रीष्मार्कतापेन<br>
भूम्यादेस्तप्ततेव ॥ २६ ॥</p>
<p>अनाकारात्कारणाच्च सर्वकारणकारणात् ।<br>
एतस्मादिदमुत्पन्नं जगच्छैत्यं हिमादिव ॥ २७ ॥</p>
<p>परमार्थतोऽनाकारात्कारणत्वाद्याकारशून्यात् अविद्यया कारणभूताच्च<br>
सर्वेषां ब्रह्मादिकारणानां कारणादेतस्मात्प्रत्यग्रूपद्ब्रह्मण इदं<br>
जगदुत्पन्नम् ॥ २७ ॥</p>
<p>ब्रह्मविष्ण्विन्द्ररुद्राणां कारणानां जगत्स्थितौ ।<br>
एतत्कारणमाद्यं तत्कारणं नास्य विद्यते ॥ २८ ॥</p>
<p>सर्वकारणकारणादित्येतद्विवृणोति - ब्रह्मविष्ण्विति ॥ २८ ॥</p>
<p>चिच्चेत्यद्रष्टृदृश्यादिनामभिर्वर्जितात्मने ।<br>
स्वयं सकृद्विभाताय मह्यमस्मै नमो नमः ॥ २९ ॥</p>
<p>सकृद्विभाताय नित्यस्वप्रकाशाय ॥ २९ ॥</p>
<p>एतस्मिन्सर्वभूतानि निर्विकल्पचिदात्मनि ।<br>
गुणभूतानि भूतेशे तिष्ठन्ति विविशन्ति च ॥ ३० ॥</p>
<p>कारणत्वात्सर्गहेतुत्ववत्स्थितिप्रलयहेतुत्वमप्यस्यैवेत्याह - एतस्मिन्निति ।<br>
गुणभूतात्प्रधानभूतानि गुणवदपृथक्सत्ताकानि वा विविशन्ति प्रविशन्ति ।<br>
तथाच यतो वा इमानि भूतानि जायन्ते इत्यादिश्रुत्युक्तब्रह्मलक्षणस्यास्मिन्नेव<br>
समन्वयः इत्यर्थः ॥ ३० ॥</p>
<p>यत्किलानेन कलितं चेतनेनातरात्मना ।<br>
तत्तद्भवति सर्वत्र नेतरत्सदपि स्थितम् ॥ ३१ ॥</p>
<p>कारणे सूक्ष्मरूपेण स्थितमिदानीं सद्वर्तमानमपि यदनेनेश्वरेण<br>
चेतनेनान्तरात्मनोत्तरक्षणेऽस्त्विति कलितं सङ्कल्पितं तत्तद्भवत्युत्तरक्षणे<br>
नेतरदित्यर्थः ॥ ३१ ॥</p>
<p>यच्चिता कलितं किञ्चित्तदाप्नोति निजं पदम् ।<br>
यच्चिताकलितं नेह तत्सदप्यन्तमागतम् ॥ ३२ ॥</p>
<p>कलितं स्वीयसत्तास्फुर्तिप्रदानेनोज्जीवितम् । निजं घटोऽस्तीत्यादिव्यवहारपदम् ।<br>
अन्तमसत्त्वलक्षणं नाशमागतं प्राप्तम् ॥ ३२ ॥</p>
<p>इमे घटपटाकाराः पदार्थशतपङ्क्तयः ।<br>
जागत्यो विपुलादर्शे ह्यस्मिन्व्योमनि बिम्बिताः ॥ ३३ ॥</p>
<p>एतद्वृद्धं वृद्धतरे क्षयि क्षयिणि जायते ।<br>
पदार्थे सदसच्चापि प्रतिबिम्बार्कवत्स्थितम् ॥ ३४ ॥</p>
<p>एवं वृद्ध्यादिभावविकारा अप्येतस्मिन्नेवाध्यस्ता इत्याह - एतदिति । यथा<br>
प्रतिबिम्बार्के क्षयवृद्धी तद्रूपेण स्थिते बिम्बे एवाध्यस्ते अन्यवृत्तितयेव<br>
विभाव्येते तद्वदित्यर्थः ॥ ३४ ॥</p>
<p>अदृश्यं सर्वभूतानां प्राप्यं गलितचेतसाम् ।<br>
एतत्तद्दृश्यते सद्भिः परं व्योमातिनिर्मलम् ॥ ३५ ॥</p>
<p>सर्वेषां भूतानामज्ञानाम् । गलितचेतसां दृश्यमिति वक्तव्ये<br>
प्राप्यमित्युक्तिर्दर्शनप्राप्त्योर्भेदाभावद्योतनायेत्याशयेन व्याचष्टे -<br>
एतत्तदिति ॥ ३५ ॥</p>
<p>इयमभ्युदयं याति नानादृश्यसुमञ्जरी ।<br>
आचारचञ्चरीकाढ्या एतस्मात्कारणद्रुमात् ॥ ३६ ॥</p>
<p>ये तु कारणस्यैकदेशे परिणामो जगदिति कल्पयन्ति तेषां कल्पनाप्यस्मिन्नेव<br>
नान्यत्रेत्याशयेनाह - इयमिति द्वाभ्याम् ॥ ३६ ॥</p>
<p>अस्मादियमुदेत्युच्चैः संसाररचनाचला ।<br>
विचित्रतरुगुल्माढ्या शैलादिव वनावली ॥ ३७ ॥</p>
<p>सर्वेषामविभिन्नोऽसौ त्रैलोक्योदरवर्तिनाम् ।<br>
ब्रह्मादीनां तृणान्तानां चिदात्मा सम्प्रकाशकः ॥ ३८ ॥</p>
<p>अस्मिन्नेव कल्पनेति कुतो ज्ञातमिति चेदेतदभिन्नस्फूर्तिकत्वाज्जगत इत्याह -<br>
सर्वेषामिति ॥ ३८ ॥</p>
<p>एकोऽसावहमाद्यन्तरहितः सर्वगाकृतिः ।<br>
चराचराणां भूतानामन्तः स्वानुभवः स्थितः ॥ ३९ ॥</p>
<p>अस्य तस्य ममेमानि स्थावराणि चराणि च ।<br>
परिसङ्ख्यादिहीनानि शरीराणि बहूनि च ॥ ४० ॥</p>
<p>परिच्छिद्य सङ्ख्यागणना व्यक्तीयत्ता । आदिपदाद्देशेयत्ताकालेयत्ते गृह्येते ॥<br>
४० ॥</p>
<p>एकोऽसावनुभूत्यात्मा स्वानुभूतिवशात्स्वयम् ।<br>
सर्वदृग्द्रष्टृदृश्यत्वात्सहस्रकरलोचनः ॥ ४१ ॥</p>
<p>स्वानुभूतिवशात्स्वात्मनि क्रियाविरोधेनानुभूत्यन्तरा<br>
घटनात्स्वप्रकाशानुभूत्यात्मायमित्यर्थः । परप्रकाशनेऽप्यस्य<br>
सङ्कोचाभावेन सर्वदृग्द्रष्टृदृश्यासाक्षितया भास्या यस्य<br>
तथाविधत्वात्प्रतिशरीरमात्मभेदासिद्धावयमेव सर्वेषां करलोचनैः<br>
सहस्रकरलोचन इत्यर्थः ॥ ४१ ॥</p>
<p>एषोऽसावहमाकाशे सूर्यदेहेन चारुणा ।<br>
विहरामीतरेणापि वायुदेहेन वायुना ॥ ४२ ॥</p>
<p>सर्वात्मभावं स्वस्य प्रत्येकमाह - एषोऽसाविति । एष<br>
प्रत्यक्षोऽसावीश्वरभूतोऽहं सूर्यभूतः सन्सूयदेहेन विहरामि । एवं<br>
वायुना वायुदेहेन ॥ ४२ ॥</p>
<p>ममैतद्वपुरानीलं शङ्खचक्रगदाधरम् ।<br>
सर्वसौभाग्यसीमान्तं ह्यस्मिञ्जगति वल्गति ॥ ४३ ॥</p>
<p>वल्गति व्यवहरति ॥ ४३ ॥</p>
<p>अहमस्मिन्समुद्भूतः पद्मासनगतः सदा ।<br>
निर्विकल्पसमाधिस्थः परां निर्वृतिमागतः ॥ ४४ ॥</p>
<p>अहं त्रिनेत्रयाऽकृत्या गौरीवक्राब्जषट्पदः ।<br>
सर्गान्ते संहरामीदं कूर्मोऽङ्गपटलं यथा ॥ ४५ ॥</p>
<p>आकृत्या मूर्त्या ॥ ४५ ॥</p>
<p>अहमिन्द्रेण रूपेण त्रिलोकीमखिलामिमाम् ।<br>
पालयामि क्रमप्राप्तां मठिकामिव तापसः ॥ ४६ ॥</p>
<p>क्रमप्राप्तां मन्वन्तरक्रमप्राप्ताम् ॥ ४६ ॥</p>
<p>स्त्रीपुमानहमेवैतत्कुमारो ह्यहमित्यपि ।<br>
जीर्णोऽहं देहधारित्वाज्जातोऽहं विश्वतोमुखः ॥ ४७ ॥</p>
<p>त्वं स्त्री त्वं पुमानसि त्वं कुमार उत वा कुमारी । त्वं जीर्णो दण्डेन वञ्चसि<br>
त्वं जातो भवसि विश्वतोमुखः इति श्रुतिं स्वात्मनि स्वानुभवेन संवादयति</p>
<ul>
<li>स्त्रीति ॥ ४७ ॥</li>
</ul>
<p>अहं तृणलतागुल्मजालं रसतया स्थितः ।<br>
उत्थापयामि चिद्भूमेः कूपोऽन्तरलतामिव ॥ ४८ ॥</p>
<p>रसतया जीवसारतया जलतया च । कूपो जीर्णकूपः ॥ ४८ ॥</p>
<p>स्वलीलार्थमिदं चारु जगदाडम्बरं ततम् ।<br>
मयाभिजातबालेन पङ्कक्रीडनकं यथा ॥ ४९ ॥</p>
<p>अभिजातेन क्रीडनकनिर्माणकुशलेन बालेन ॥ ४९ ॥</p>
<p>मयेदमाप्यते सर्वं सत्ता मां प्राप्य गच्छति ।<br>
मत्परित्यक्तमेतच्च सदप्येव न किञ्चन ॥ ५० ॥</p>
<p>आप्यते कारणभावेन व्याप्यते । कार्यस्य च सत्ताप्रविलयेन मां प्राप्य<br>
गच्छति तिरोभवति । मया स्वतत्त्वदर्शनेन<br>
परित्यक्तमेतज्जगज्जिवन्मुक्तव्यवहारे सदपि न किञ्चन ॥ ५० ॥</p>
<p>मयि स्फारे चिदादर्शे प्रतिबिम्बं यदागतम् ।<br>
तदस्ति नेतरद्यस्मान्मत्तोअण्यन्नेह विद्यते ॥ ५१ ॥</p>
<p>कुसुमेष्वहमामोदः पुष्पपत्रेष्वहं छविः ।<br>
छविष्वहं रूपकला रूपेष्वनुभवोऽप्यहम् ॥ ५२ ॥</p>
<p>इदानीमीश्वरभूतस्य स्वस्य विभूतिविस्तरमुपभोगेनुभवान्तरमाह -<br>
कुसुमेष्विति ॥ ५२ ॥</p>
<p>यद्यत्किञ्चिदिदं दृश्यं जगत्स्थावरजङ्गमम् ।<br>
सर्वसङ्कल्परहितं तच्चित्तत्त्वमहं परम् ॥ ५३ ॥</p>
<p>दृश्यं दर्शनार्ह स्थावरं जङ्गमं वा विभूतिमच्छ्रीमदूर्जितं वा<br>
तस्य सर्वस्योत्कर्षनिमित्तं चिदात्मतत्त्वं अहमेव किं<br>
सङ्कल्पादिदूषितजीवरूपेण नेत्याह - सर्वसङ्कल्परहितमिति । अत एव परम् ॥<br>
५३ ॥</p>
<p>आद्या रसमयी शक्ती रसौघो विस्तृतो यया ।<br>
सा यथा दारुकुड्येषु तथाहं सर्ववस्तुषु ॥ ५४ ॥</p>
<p>रसमयी आद्या शक्तिः रसतन्मात्रा यथा सागरनदी सरःकूपादिरसौघो<br>
जलौघः सन् विस्तृतः सैव जलभूता शक्तिर्दारुषु वृक्षेषु<br>
शाखापल्लवाद्युद्भवनिमित्ततया कुड्येषु च<br>
तृणयवाङ्कुराद्युद्भवनिमित्ततया प्रसृता तथाहं सर्ववस्तुषु<br>
तत्तत्कार्योद्भवनिमित्ततया प्रसृत इत्यर्थः ॥ ५४ ॥</p>
<p>परमां तामहं सर्वपदार्थान्तरवर्तिताम् ।<br>
उपेत्य संविद्वैचित्र्यं प्रतनोमि स्वयेच्छया ॥ ५५ ॥</p>
<p>स्वसृष्टकार्यान्तरानुप्रवेशेन जीवसंविद्वैचित्र्येऽपि स्वयमेव हेतुरित्याह ##-</p>
<p>घृतं यथान्तः पयसो रसशक्तिर्यथा जले ।<br>
चिच्छक्तिः सर्वभावेषु तथान्तरहमास्थितः ॥ ५६ ॥</p>
<p>इदं जगत्त्रिकालस्थं चिति मध्ये च संस्थितम् ।<br>
चेत्योपचाररहितं वस्तुजातमिवावनौ ॥ ५७ ॥</p>
<p>चेत्योपचारश्चेत्यप्रथा तद्रहितं जडमिति यावत् । त्रिकालस्थमतीतं<br>
वर्तमानं भविष्यच्चेदं जगत् चिति चिद्रूपे मयि मध्ये एकांशे व्यवस्थितम् ।<br>
यथा तृणकाष्ठलोष्ठादिवस्तुजातमवनौ तद्वत् ॥ ५७ ॥</p>
<p>भरिताशेषदिक्कुक्षिस्त्यक्तसङ्कोचविभ्रमः ।<br>
सर्वस्थः सर्वकर्ता च विराट् सम्राडहं स्थितः ॥ ५८ ॥</p>
<p>विविधो व्यष्टिभेदेन राजत इति विराट् । सम्यक्समष्टिभावेन राजत इति सम्राट् ।<br>
अथवा विशेषेण राजान्तरेभ्यो राजत इति विराट् । सम्राट् सर्वेषां<br>
राज्ञामाज्ञापयिता ॥ ५८ ॥</p>
<p>अपूर्वमनिबद्धेन्द्रमशस्त्रदलितामरम् ।<br>
अप्रार्थितं मे सम्प्राप्तं जगद्राज्यमिदं ततम् ॥ ५९ ॥</p>
<p>इन्द्राधिकराज्याप्राप्तेः कथं सम्राट्त्वं तत्राह - अपूर्वमिति ॥ ५९ ॥</p>
<p>अहो नु विततात्मास्मि न माम्यप्यात्मनात्मनि ।<br>
कल्पान्तपवनाधूत एकार्णव इवार्णवे ॥ ६० ॥</p>
<p>न मामि कुसूले धान्यमिव समावेशं न प्राप्नोमि । अर्णवे<br>
प्राक्तनार्णवपरिमाणे ॥ ६० ॥</p>
<p>नात्मन्यन्तमवाप्नोमि स्वस्थेऽन्तः स्वदिते स्वयम् ।<br>
क्षीरवारिनिधौ पङ्गुः सरीसृप इव स्फुरन् ॥ ६१ ॥</p>
<p>अन्तः स्वयं स्वदिते स्वेनैव निरतिशयानन्दात्मना स्वदमाने । पङ्गुः<br>
कुण्ठितगतिः सरीसृपः सर्पः स्फुरन् सञ्चरन् ॥ ६१ ॥</p>
<p>स्वल्पेयं मठिका ब्राह्मी जगन्नाम्नी सुसङ्कटा ।<br>
गजो बिल्व इव स्वाङ्गे न माति विपुलं वपुः ॥ ६२ ॥</p>
<p>ब्राह्मी मठिका ब्रह्माण्डः । सुसङ्कटा सङ्कुचितगर्भा । विपुलं विस्तृतं<br>
वपुर्मत्स्वरूपं न माति न समाविशति ॥ ६२ ॥</p>
<p>विरिञ्चिभवनात्पारे तत्त्वान्तेऽप्याहरत्पदम् ।<br>
प्रसरत्येव मे रूपमद्यापि न निवर्तते ॥ ६३ ॥</p>
<p>उत्तरोत्तरदशगुणपार्थिवाद्यावरणावृताद्ब्रह्माण्डलक्षणाद्विरिञ्चिभव<br>
नात्पारेपरतश्चतुर्विंशतिसङ्ख्यानां<br>
साङ्ख्यवैष्णवादितन्त्रप्रसिद्धानां षट्त्रिंशत्सङ्ख्यानां<br>
शैवपाशुपताभिमतानां वा तत्त्वनामन्तेऽपि पदमाहरत् क्रममाणमिति<br>
यावत् । मे रूपं प्रसरत्येवेति वास्तवस्यैव विस्तारस्य प्रसारत्वेन कल्पना ॥ ६३ ॥</p>
<p>अयं नामाहमित्यन्तः कुतो निरवलम्बना ।<br>
अपर्यन्ताकृतेरेषा किलासीत्स्वल्पता मम ॥ ६४ ॥</p>
<p>अयं देहादिरहमिति कल्पना कुत आसीदियन्तं कालमित्यर्थः ॥ ६४ ॥</p>
<p>भवानयमयं चाहमिति मिथ्यैव विभ्रमः ।<br>
को देहः कोऽप्यदेहो वा को मृतः कश्च जीवति ॥ ६५ ॥</p>
<p>देहस्यैवाप्रसिद्धावदेहोऽपि कः । वन्ध्यापुत्रस्येव तद्धन्तुरप्यप्रसिद्धेः ।<br>
एवं को मृतः प्राणस्यैवाप्रसिद्धौ कस्तेन वियुक्तः । कश्च जीवति प्राणान्<br>
धारयति ॥ ६५ ॥</p>
<p>वराकाः पेलवधियो बभूवुर्मे पितामहाः ।<br>
ये साम्राज्यमिदं त्यक्त्वा रेमिरे भवभूमिषु ॥ ६६ ॥</p>
<p>मिथ्या साम्राज्यासक्तान्स्वपितामहादीनिदानीमनुशोचति - वराका इति ।<br>
पेलवधियः क्षुद्रधिय इति यावत् ॥ ६६ ॥</p>
<p>क्वेयं किल महादृष्टिर्भरिता ब्रह्मबृंहिता ।<br>
क्व सरीसृपभीमाशा भीमा राज्यविभूतिभिः [विभूतयः इति<br>
पाठश्चेत्साधु] ॥ ६७ ॥</p>
<p>सरीसृपाः सर्पा इव भीमाभिराशाभिर्मीमाः ॥ ६७ ॥</p>
<p>अनन्तानन्दसम्भोगा परोपशमशालिनी ।<br>
शुद्धेयं चिन्मयी दृष्टिर्जयत्यखिलदृष्टिषु ॥ ६८ ॥</p>
<p>सर्वभावान्तरस्थाय चेत्यमुक्तचिदात्मने ।<br>
प्रत्यक्चेतनरूपाय मह्यमेव नमो नमः ॥ ६९ ॥</p>
<p>जयाम्यहमजो जातो जीर्णसंसारसंसृतिः ।<br>
प्राप्तप्राप्यो महात्मायं जीवामि च जयामि च ॥ ७० ॥</p>
<p>यतोऽहं चिरभुक्तमन्नमिव जीर्णा संसारसंसृतिर्येन तथाविधः सन् अजो<br>
जातः अतो जयामि सर्वतो जेतव्यजयफलं सर्वानर्थनिवृत्तिं प्राप्तोऽस्मि । किञ्च<br>
प्राप्तानि प्राप्तव्यानि सर्वाणि सुखानि येन तथाविधः सन् जीवामि जीवितसाफल्यं<br>
प्राप्तोऽस्मि । अत एव जयामि सर्वोत्कर्षेण वर्ते चेत्यर्थः ॥ ७० ॥</p>
<p>इदमुत्तमसाम्राज्यं बोधं सन्त्यज्य शाश्वतम् ।<br>
न रमेऽहमरम्यासु राज्यदुःखविभूतिषु ॥ ७१ ॥</p>
<p>दारुवारिदृषन्मात्रे लुलितो यो धरातले ।<br>
धिग्वराकमनात्मज्ञं तं कुदानवकीटकम् ॥ ७२ ॥</p>
<p>वनदुर्गे दारुणि जलदुर्गे वारिगिरिदुर्गे च दृषदः मिन्वन्तीति मात्राः विपत्सु<br>
शरणं यत्र तथाविधे धरातले भूतले स्वामित्वाभिमानेन यो लुलितो लोलतां<br>
गतस्तं कुदानवलक्षणं कीटकम् । कीटकेष्वपि दारुकीटकानां<br>
दारुभिर्दुर्गभूतैर्वारिकीटकानां वारिणा<br>
दृषत्सन्धिगतवृश्चिकादिकीटकानां दृषद्भिश्च त्राणदर्शनात्स्वतः<br>
स्वत्राणशक्तेस्तुल्यत्वादित्यर्थः ॥ ७२ ॥</p>
<p>अविद्यैकात्मभिर्द्रव्यैरविद्यामयमङ्गकम् ।<br>
अज्ञेन सन्तर्पयता किं नाम गुरुणा कृतम् ॥ ७३ ॥</p>
<p>कार्यकारणयोरभेदादविद्यैकात्मकैः । द्रव्यैरन्नपानादिविषयैः । गुरुणा<br>
पित्रा ॥ ७३ ॥</p>
<p>वर्षाणि कतिचित्प्राप्य जगच्छ्रीमठिकामिमाम् ।<br>
किं नाम प्रापदुचितं हिरण्यकशिपुः किल ॥ ७४ ॥</p>
<p>जगत्त्रैलोक्यं तल्लक्षणां श्रीयुक्तां मठिकाम् । उचितं काश्यपे कुले<br>
जन्मनोनुरूपं परमपुरुषार्थम् ॥ ७४ ॥</p>
<p>अनास्वाद्येदमानन्दं जगद्राज्यशतान्यपि ।<br>
समास्वादयता नेह किञ्चिदास्वादितं भवेत् ॥ ७५ ॥</p>
<p>अयमात्मैवानन्द इदमानन्दस्तम् । इदं जडदुःखरूपमपि<br>
देहेन्द्रियविषयाद्यानन्दयति आनन्दरूपतयानुभावयतीति वा इदमानन्दस्तम् ॥<br>
७५ ॥</p>
<p>न किञ्चिद्येन सम्प्राप्तं तेनेदं परमामृतम् ।<br>
सम्प्राप्यान्तः प्रपूर्णेन सर्वं प्राप्तमखण्डितम् ॥ ७६ ॥</p>
<p>एकसम्प्राप्त्यैव विनैव विषयं सर्वविषयसुखप्राप्तिमाह - न किञ्चिदिति ।<br>
अखण्डितं निरन्तरम् ॥ ७६ ॥</p>
<p>त्यक्त्वा पदमिदं मूर्खो मितमेति न पण्डितः ।<br>
उष्ट्रो हि त्यक्तसुलतः कण्टकं याति नेतरः ॥ ७७ ॥</p>
<p>त्यक्ता सुलता फलभरानतद्राक्षादिवल्ली येन तथाविधः सन् ॥ ७७ ॥</p>
<p>परां दृष्टिमिमां त्यक्त्वा दग्धराज्ये रमेत कः ।<br>
कस्त्यक्त्वेक्षुरसं प्राज्ञः कटु निम्बपयः पिबेत् ॥ ७८ ॥</p>
<p>निम्बपयः पिचुमन्दपत्ररसम् ॥ ७८ ॥</p>
<p>मूर्खा एव हि ते सर्वे बभूवुर्मे पितामहाः ।<br>
इमां दृष्टिं परित्यज्य रेमिरे राज्यसङ्कटे ॥ ७९ ॥</p>
<p>रेमिरे ये इति शेषः ॥ ७९ ॥</p>
<p>क्व फुल्लानन्दनस्थल्यः क्व दग्धमरुभूमयः ।<br>
क्वेमा बोधदृशः शान्ताः क्व भोगेष्वात्मबुद्धयः ॥ ८० ॥</p>
<p>भोगेषु भोगायतनदेहादिषु ॥ ८० ॥</p>
<p>न किञ्चिदपि त्रैलोक्ये यद्राज्यमपि वाञ्छते ।<br>
सर्वमस्त्येव चित्तत्त्वे तत्कस्मान्नानुभूयते ॥ ८१ ॥</p>
<p>न किञ्चिदपि सुखमिति शेषः । राज्यमपि प्राप्येति शेषः ॥ ८१ ॥</p>
<p>चिता सर्वस्थया स्वस्थसमया निर्विकारया ।<br>
सर्वया सर्वदा सर्वं सर्वतः साधु लभ्यते ॥ ८२ ॥</p>
<p>सर्वं सुखं तत्साधनं च ॥ ८२ ॥</p>
<p>भासिनी तैजसी शक्तिरमृतप्राप्तिरैन्दवी ।<br>
ब्राह्मी महत्ता महती शाक्री त्रैलोक्यराजता ॥ ८३ ॥</p>
<p>तत्कुतस्तत्राह - भासिनीत्यादिना । यतः भासिन्यादयस्तत्तत्सुखनिमित्ता<br>
विचित्राः शक्तयः परया चिता क्रियन्ते इत्यष्टमेनान्वयः । ब्राह्मी<br>
हैरण्यगर्भी । महत्ता मान्यता । महती सर्वोत्कृष्टा ॥ ८३ ॥</p>
<p>परमा पूर्णता शार्वी जयलक्ष्मीश्च वैष्णवी ।<br>
मानसी शीघ्रगतिता बलवत्ता च वायवी ॥ ८४ ॥</p>
<p>शर्वः शिवस्तत्सम्बन्धिनी परमा पूर्णता<br>
निरतिशयज्ञानैश्वर्यानन्दशक्तिसम्पूर्णता ॥ ८४ ॥</p>
<p>आग्नेयी दाहकलना पायसी रसनिर्वृतिः ।<br>
मौनी महातपःसिद्धिर्विद्या बार्हस्पती तथा ॥ ८५ ॥</p>
<p>पायसी जलसम्बन्धिनी रसनिर्वृत्तिराप्यायकता । मौनी<br>
भृग्वादिमुनिसम्बन्धिनी विद्या वाक्पतिता ॥ ८५ ॥</p>
<p>वैमानिकी व्योमगतिः स्थिरता चापि पार्वती ।<br>
गम्भीरताथ सामुद्री मैरवी च महोन्नतिः ॥ ८६ ॥</p>
<p>शमश्रीः सौगती सौम्या मादिरी मदलोलता ।<br>
माधवी पुष्पमयता वार्षिकी [शारदी घनसस्यतेति पाठः]<br>
घनशब्दिता ॥ ८७ ॥</p>
<p>सौगती सुगतराद्धान्तसिद्धा शमश्रीः शून्यतालक्षण सर्वोपप्लवशान्तिः ।<br>
अथवा शोभना गतिः सुगतिर्ब्रह्मसाक्षात्कारस्तत्सम्बन्धिनी शमश्रीः<br>
सर्वानर्थनिर्वापणशक्तिः ॥ ८७ ॥</p>
<p>याक्षी च मायामयता नाभसी निष्कलङ्कता ।<br>
शीततापि च तौषारी नैदाघी तापतप्तता ॥ ८८ ॥</p>
<p>मायामयता मायाप्रचुरता । निष्कलङ्कता निर्लेपता ॥ ८८ ॥</p>
<p>एताश्चान्यास्तथा बव्ह्यो देशकालक्रियात्मिकाः ।<br>
नानाकारविकारोत्थास्त्रिकालोदरसंस्थिताः ॥ ८९ ॥</p>
<p>त्रिकालोदरसंस्थिता अतीता अनागता वर्तमानाश्चेत्यर्थः ॥ ८९ ॥</p>
<p>विचित्राः शक्तयः स्वस्थसमया निर्विकारया ।<br>
चिता क्रियन्ते परया कलाकलनयुक्तया ॥ ९० ॥</p>
<p>स्वस्थया स्वभावादप्रच्युतया अत एव समया एकरूपया । निर्विकारया<br>
वास्तवविकारशून्यया चिता । कलाकलनं तच्छक्तिकार्यानुसन्धानं<br>
तद्युक्तया ॥ ९० ॥</p>
<p>विकल्पहीना चित्सर्वा पदार्थशतदृष्टिषु ।<br>
सममेवाभिपतति प्रभा प्राभाकरी यथा ॥ ९१ ॥</p>
<p>ननु विचित्राणामर्थानां विचित्रप्रथादर्शनात्कथं चितः समता तत्राह -<br>
विकल्पेति । सर्वासर्ववृत्तिप्रविष्टापि चित्तवृत्तिगतैर्विकल्पवैचित्र्यैर्लिप्यते ।<br>
यथा प्राभाकरी प्रभा न वृत्तिकृतैः स्थाणुपुरुषादिविकल्पैस्तद्वदित्यर्थः<br>
॥ ९१ ॥</p>
<p>सर्वाशाकोशविश्रान्तां पदार्थपटलीं महीम् ।<br>
कालत्रयेहाकलितां यथानुभवति क्षणात् ॥ ९२ ॥</p>
<p>दिक्कालभेदप्रयुक्तमपि वैषम्यमस्या नास्तीत्याह - सर्वाशेति । महीं<br>
वह्वीम् । अनुभवति प्रकाशयति सौरी प्रभा यथा तथा चिदपि चेतति प्रथयतीति<br>
परेणान्वयः ॥ ९२ ॥</p>
<p>तथा समस्तसंसारबृहद्दृश्यदशाश्रियम् ।<br>
कालत्रयस्थाममला चिच्चेतति तदात्मिका ॥ ९३ ॥</p>
<p>तुल्यकालपरामृष्टा त्रिकालकलनाशता ।<br>
अनन्तभुवनाभोगा परिपूर्णैव शुद्धचित् ॥ ९४ ॥</p>
<p>देशकालभेदाश्च स्वाप्रदेशकालदैर्घ्ये इवाभिन्नकालयैव चिता भास्यन्त<br>
इत्याह - तुल्यकालेति । तुल्यशब्दोऽभिन्नपरः । तथा च परिपूर्णा अखण्डैव<br>
शुद्धचिदभिन्नकालपरामृष्टैव सती अतीतादित्रिकालकलनाशतभिन्नेव<br>
प्रत्यक्षानुमित्युपमित्याद्यनन्तमानमेयपुरुषभेदभिन्नाभोगेव च<br>
भातीत्यर्थः ॥ ९४ ॥</p>
<p>परामृष्टत्रिकालाया दृष्टानन्तदृशश्चितः ।<br>
समतापरपर्याया पूर्णतैवावशिष्यते ॥ ९५ ॥</p>
<p>अत एव कालभेदे वृत्तिभेदेऽपि च तत्साक्षिण्याश्चितो न भेद इति पूर्णतैवेत्याह</p>
<ul>
<li>परामृष्टेति ॥ ९५ ॥</li>
</ul>
<p>तुल्यकालावबुद्धेन स्वादुना कटुनापि चित् ।<br>
समेन समतामेति मधुनिम्बानुभूतिवत् ॥ ९६ ॥</p>
<p>अत एव मधुरद्वयस्य तिक्तद्वयस्य वा युगपदास्वादे विषयभेदेऽपि<br>
नानुभूतिभेद इति विषयादिभेदो न चिद्भेदप्रयोजक इत्याह - तुल्यकालेति ।<br>
समेन तुल्यरसेन स्वादुना मधुरद्वयेन । तत्र<br>
मधुनिम्बाद्येकैकानुभूतिवदिति चिदभेदे दृष्टान्तः ॥ ९६ ॥</p>
<p>त्यक्तसङ्कल्पकलया सूक्ष्मया चिद्व्यवस्थया ।<br>
सर्वभावानुगतया सत्ताद्वैतैकरूपया ॥ ९७ ॥</p>
<p>घटपटादिविचित्रा पदार्थश्रीरपि त्यक्तपरस्परव्यावर्तकभेदसङ्कल्पकलया<br>
सूक्ष्मया सत्ताद्वैतैकरूपया चिद्व्यवस्थया तुल्यकालमनुभूयमाना<br>
साम्येनैवानुभूयते न भेदवैषम्येणेति न विषयादिभेदश्चिद्भेदक इति<br>
द्वयोरर्थः ॥ ९७ ॥</p>
<p>विचित्रापि पदार्थश्रीरन्योन्यवलितान्तरा ।<br>
तुल्यकालानुभवना साम्येनैवानुभूयते ॥ ९८ ॥</p>
<p>भावेनाभावमाश्रित्य भावस्त्यजति दुःखताम् ।<br>
प्रेक्ष्य भावमभावेन भावस्त्यजति दुष्टताम् ॥ ९९ ॥</p>
<p>भेदसङ्कल्पकलात्यागे उपायमाह - भावेनेति । भावेन चित्तेन<br>
वाचारम्भणश्रुत्या नेतिनेत्यादिश्रुत्या आचार्योपदेशस्वविचारादिना च<br>
दृश्यजातस्याभावमाश्रित्य स चित्तरूपो भावो दुःखतां<br>
शोकमोहादिपरिणामं सद्यस्त्यजति । तथापि रागादिसंस्कारदुष्टतया<br>
कालान्तरे पुनः शोकाद्युद्भवः स्यादतः<br>
सर्वदृश्यप्रतिषेधलक्षणेनाभावेन भावं<br>
परमार्थसदद्वैतानन्दस्वभावमात्मानं प्रेक्ष्य स चित्तलक्षणो भावो<br>
रागादिदुष्टतामपि जहाति । रसोऽप्यस्य परं दृष्ट्वा निवर्तते इति<br>
भगवद्वचनात् । अतो बीजाभावाद्भेदसङ्कल्पकलात्यागः सिद्ध इत्यर्थः ॥ ९९ ॥</p>
<p>कालत्रयमपश्यन्त्या हीनायाश्चेत्यबन्धनैः ।<br>
चितश्चेत्यमुपेक्षिण्याः समतैवावशिष्यते ॥ १०० ॥</p>
<p>उक्तमर्थं भङ्ग्यन्तरेणोपपादयति - कालत्रयमिति । वर्तमानं चेत्यं<br>
दृश्यं उपेक्षिण्या अतीतचेत्यवासनाबन्धनैर्हीनायाश्चेत्याधारं<br>
कालत्रयमप्यपश्यन्त्याश्चितो न भाव्यपि चेत्ययोगः सम्भाव्यत इति समतैव<br>
परिशिष्यत इत्यर्थः ॥ १०० ॥</p>
<p>याति वाचामगम्यत्वादसत्तामिव शाश्वतीम् ।<br>
नैरात्म्यसिद्धान्तदशामुपयातेव तिष्ठति ॥ १०१ ॥</p>
<p>उपयातेवेति । वस्तुतस्तु नोपयाता यतस्तिष्ठति सतोऽसत्त्वायोगादिति भावः ॥ १०१ ॥</p>
<p>भवत्यात्मा तथा ब्रह्म न किञ्चिच्चाखिलं च वा ।<br>
परमोपशमेऽलीना मोक्षनाम्ना परोच्यते ॥ १०२ ॥</p>
<p>यस्तिष्ठति स शास्त्रीयव्यवहारे प्रत्यक्त्वादात्मा भवति तथा बृहत्त्वाद्ब्रह्म<br>
भवति । परमार्थदृशा तु वाचां प्रवृत्त्यभावान्न किञ्चित् । यदि च<br>
प्रवृत्तिनिमित्तकल्पनया शब्दप्रवृत्तिरुच्येत तदा<br>
सङ्कोचकारणभावात्सर्वप्रवृत्तिनिमित्तकल्पनादखिलं च । यतो वाचो<br>
निवर्तन्ते अप्राप्य मनसा सह तस्मात्तत्सर्वमभवत् इति च श्रुतौ द्वेधापि<br>
निरूपणादिति भावः । सर्वदृश्यानां परमोपशमे सति तदवधित्वादलीना<br>
परा समता मोक्षनाम्नोच्यत इत्यर्थः ॥ १०२ ॥</p>
<p>सङ्कल्पकलिता त्वेषा मन्दाभासतया जगत् ।<br>
न सम्यक्पश्यतीदं चिद्दृष्टिः पटलिनी यथा ॥ १०३ ॥</p>
<p>इत्थं भेदसङ्कल्पकलनात्यागः सोपायो वर्णितः । इदानीं सङ्कल्पकलने चितो<br>
मान्द्यप्रसरक्रममाह - सङ्कल्पे इत्यादिना ।<br>
जगत्सम्यक्पारमार्थिकरूपेण न पश्यति । पटलिनी पटलावरणवती ॥ १०३ ॥</p>
<p>ईहानीहामयैरन्तर्या चिदावलिता मलैः ।<br>
सा हि नोड्डयितुं शक्ता पाशबद्धेव पक्षिणी ॥ १०४ ॥</p>
<p>ईहानीहामयैरिष्टानिष्टसङ्कल्पनरूपैर्मलैः उड्डयितुं सर्वनभो व्याप्तुं<br>
नभसा गन्तुं च ॥ १०४ ॥</p>
<p>सङ्कल्पकलनेनैव ये केचन जना इमे ।<br>
पतिता मोहजालेषु विनेत्रा इव पक्षिणः ॥ १०५ ॥</p>
<p>सङ्कल्पजालवलितैर्विषयावटपातिभिः ।<br>
पदवी गतबाधेयं न दृष्टा मत्पितामहैः ॥ १०६ ॥</p>
<p>इयं गतबाधा निर्दुःखा अपरिच्छिन्नात्मपदवी न दृष्टा ॥ १०६ ॥</p>
<p>दिनैः कतिपयैरेव स्फुरिता धरणीतले ।<br>
वराकास्तेन ते नष्टा मशकाः कुहरेष्विव ॥ १०७ ॥</p>
<p>तेन आत्मपदव्यदर्शनेन । ते मत्पितामहाः ॥ १०७ ॥</p>
<p>यद्यज्ञास्यन्निमे तत्त्वं भोगदुःखार्थिनस्तदा ।<br>
भावाभावान्धकूपेषु नापतिप्यन्हताशयाः ॥ १०८ ॥</p>
<p>हताशया दुर्बुद्धयः । इमे मत्पितामहा यदि आत्मतत्त्वमज्ञास्यंस्तदा<br>
नापतिष्यन् । हेतुहेतुमत्त्वे लिङ्निमित्ते क्रियातिपत्तौ ऌङ् ॥ १०८ ॥</p>
<p>इच्छाद्वेषसमुत्थेन द्वन्द्वमोहेन जन्तवः ।<br>
धराविवरमग्नानां कीटानां समतां गताः ॥ १०९ ॥</p>
<p>द्वन्द्वमोहेन सुखदुःखशीतोष्णाद्यर्जनप्रतीकाराभिनिवेशेन ॥ १०९ ॥</p>
<p>ईहितानीहिताकाराः कलनामृगतृष्णिकाः ।<br>
सत्यावबोधमेघेन यस्य शान्ताः स जीवति ॥ ११० ॥</p>
<p>सत्यावबोधमेघेन द्वन्द्वतापोपशान्त्या शान्ताः । स जीवति सार्थकजीवन इति<br>
यावत् ॥ ११० ॥</p>
<p>कुतः किलास्याः शुद्धाया अविच्छिन्नामलाकृतेः ।<br>
चन्द्रिकाया रुचः कोष्णाः कलङ्काः कलनाश्चितः ॥ १११ ॥</p>
<p>सत्यावबोधमात्रेण कथं तच्छान्तिरिति चेदसत्त्वदेवेत्याह - कुत इति ।<br>
कोष्णा मन्दोष्णाः । कलङ्काः श्यामिकाः ॥ १११ ॥</p>
<p>आत्मनेऽस्तु [आत्मने तु नमो इति पाठः] नमो<br>
मह्यमविच्छिन्नचिदात्मने ।<br>
लोकालोकमणे देव चिरेणाधिगतोऽस्यहो ॥ ११२ ॥</p>
<p>इदानीमखण्डवाक्यार्थं साक्षात्कृत्य<br>
तद्भावेऽवस्थितमात्मानमतिदुर्लभमधिगतं प्रणयान्नमस्यति -<br>
आत्मने इति । लोकस्यालोको ज्ञानप्रकाशस्तन्निमित्तभूतमणे । चिरेणेति ।<br>
तथाचोक्तं स्वाराज्यसिद्धौ अपि भूपरमाणुभूरिसङ्ख्येष्वपयातेषु<br>
चतुर्मुखेष्वलब्धात् । अपदुःखनिरन्तसौख्यसिन्धोर्न च लाभोऽस्ति परो<br>
निजात्मलाभात् ॥ इति ॥ ११२ ॥</p>
<p>परामृष्टोऽसि लब्धोऽसि प्रोदितोऽसि चिराय च ।<br>
उद्धृतोसि विकल्पेभ्यो योसि सोसि नमोस्तु ते ॥ ११३ ॥</p>
<p>प्रोदितः स्वीयपरमार्थरूपेणाभिव्यक्तः ॥ ११३ ॥</p>
<p>मह्यं तुभ्यमनन्ताय मह्यं तुभ्यं शिवात्मने ।<br>
नमो देवाधिदेवाय पराय परमात्मने ॥ ११४ ॥</p>
<p>प्रथमे मह्यन्तुभ्यमिति पदे परस्परविशेषणेन शोधनार्थे । अत<br>
एवानन्ताय । द्वितीये तु अखण्डैकरसतालक्षणः वाक्यार्थलाभार्थे । अत एव<br>
शिवात्मने देवानां ब्रह्मादीनां सर्वेन्द्रियप्राणमनसां चधिदेवाय<br>
अधिष्ठाय प्रकाशकाय ॥ ११४ ॥</p>
<p>गतघनपरिपूर्णमिन्दुबिम्बं<br>
गतकलनावरणं स्वमेव रूपम् ।<br>
स्ववपुषि मुदिते स्वयं स्वसंस्थं<br>
स्वयमुदितं स्ववशं स्वयं नमामि ॥ ११५ ॥</p>
<p>गतघनं निरस्तमेघावरणं परिपूर्णमिन्दुबिम्बमिवेति शेषः । स्ववपुषि<br>
स्वात्मनि मुदिते आनन्दैकरसे स्वयमनन्याधारतया स्वेन पारमार्थिकरूपेण<br>
संस्थं विश्रान्तम् । निराधारमिति यावत् । स्वयमुदितं स्वप्रकाशं<br>
स्ववशं स्वाधीनस्वानन्दं स्वयमनन्योऽहं नमामि ।<br>
सर्वोत्कर्षेणानुसन्दधे इत्यर्थः ॥ ११५ ॥</p>
<p>इत्यार्षे श्रीवासिष्ठमहारामायणे वाल्मीकीये<br>
मोक्षोपायेषूपशमप्रकरणे प्रह्रादात्मोपदेशयोगो नाम<br>
चतुस्त्रिंशः सर्गः ॥ ३४ ॥</p>
<p>इति श्रीवासिष्ठमहारामायणतात्पर्यप्रकाशे उपशमप्रकरणे<br>
प्रह्रादात्मोपदेशयोगो नाम चतुस्त्रिंशः सर्गः ॥ ३४ ॥</p>

  </div>
</article>


        

        



    <aside class="card border noPrint" id="section-tree-item-yoga-vAsiShTha-shAstram_Ananda-bodhendra-TIkA_5_upashama-prakaraNam_34_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/yoga-vAsiShTha-shAstram/Ananda-bodhendra-TIkA/5_upashama-prakaraNam/34/">३४ </a>
            <a data-toggle="collapse" href="#section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_34_md" role="button" aria-expanded="false" aria-controls="section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_34_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-yoga-vAsiShTha-shAstram_Ananda-bodhendra-TIkA_5_upashama-prakaraNam_34_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
