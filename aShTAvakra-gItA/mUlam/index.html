<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | मूलम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/aShTAvakra-gItA/mUlam/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/aShTAvakra-gItA/mUlam/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/aShTAvakra-gItA/mUlam/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="मूलम्">
  <meta property="og:description" content="अष्टावक्रगीता
॥ श्री ॥
अथ श्रीमदष्टावक्रगीता प्रारभ्यते ॥ १ जनक उवाच ॥ कथं ज्ञानमवाप्नोति कथं मुक्तिर्भविष्यति ।
वैराग्यं च कथं प्राप्तमेतद् ब्रूहि मम प्रभो ॥ १-१॥
अष्टावक्र उवाच ॥ मुक्तिमिच्छसि चेत्तात विषयान् विषवत्त्यज ।
क्षमार्जवदयातोषसत्यं पीयूषवद् भज ॥ १-२॥
न पृथ्वी न जलं नाग्निर्न वायुर्द्यौर्न वा भवान् ।
एषां साक्षिणमात्मानं चिद्रूपं विद्धि मुक्तये ॥ १-३॥
यदि देहं पृथक् कृत्य चिति विश्राम्य तिष्ठसि ।
अधुनैव सुखी शान्तो बन्धमुक्तो भविष्यसि ॥ १-४॥">
  <meta property="og:locale" content="en_us">
  <meta property="og:type" content="article">
    <meta property="article:section" content="ashtavakra-gita">

  <meta itemprop="name" content="मूलम्">
  <meta itemprop="description" content="अष्टावक्रगीता
॥ श्री ॥
अथ श्रीमदष्टावक्रगीता प्रारभ्यते ॥ १ जनक उवाच ॥ कथं ज्ञानमवाप्नोति कथं मुक्तिर्भविष्यति ।
वैराग्यं च कथं प्राप्तमेतद् ब्रूहि मम प्रभो ॥ १-१॥
अष्टावक्र उवाच ॥ मुक्तिमिच्छसि चेत्तात विषयान् विषवत्त्यज ।
क्षमार्जवदयातोषसत्यं पीयूषवद् भज ॥ १-२॥
न पृथ्वी न जलं नाग्निर्न वायुर्द्यौर्न वा भवान् ।
एषां साक्षिणमात्मानं चिद्रूपं विद्धि मुक्तये ॥ १-३॥
यदि देहं पृथक् कृत्य चिति विश्राम्य तिष्ठसि ।
अधुनैव सुखी शान्तो बन्धमुक्तो भविष्यसि ॥ १-४॥">
  <meta itemprop="wordCount" content="4065">
  <meta name="twitter:card" content="summary">
  <meta name="twitter:title" content="मूलम्">
  <meta name="twitter:description" content="अष्टावक्रगीता
॥ श्री ॥
अथ श्रीमदष्टावक्रगीता प्रारभ्यते ॥ १ जनक उवाच ॥ कथं ज्ञानमवाप्नोति कथं मुक्तिर्भविष्यति ।
वैराग्यं च कथं प्राप्तमेतद् ब्रूहि मम प्रभो ॥ १-१॥
अष्टावक्र उवाच ॥ मुक्तिमिच्छसि चेत्तात विषयान् विषवत्त्यज ।
क्षमार्जवदयातोषसत्यं पीयूषवद् भज ॥ १-२॥
न पृथ्वी न जलं नाग्निर्न वायुर्द्यौर्न वा भवान् ।
एषां साक्षिणमात्मानं चिद्रूपं विद्धि मुक्तये ॥ १-३॥
यदि देहं पृथक् कृत्य चिति विश्राम्य तिष्ठसि ।
अधुनैव सुखी शान्तो बन्धमुक्तो भविष्यसि ॥ १-४॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/aShTAvakra-gItA\/mUlam\/".replace(basePath, "/");
  pageVars.pageParams = {};
  pageVars.pageSource = "aShTAvakra-gItA\/mUlam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/aShTAvakra-gItA/mUlam/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/aShTAvakra-gItA/mUlam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> मूलम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="मूलम्">मूलम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/aShTAvakra-gItA/mUlam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अष्टावक्रगीता<br>
॥ श्री ॥</p>
<pre><code>  अथ श्रीमदष्टावक्रगीता प्रारभ्यते ॥  
</code></pre>
<h2 id="१">१</h2>
<pre><code>            जनक उवाच ॥  
</code></pre>
<p>कथं ज्ञानमवाप्नोति कथं मुक्तिर्भविष्यति ।<br>
वैराग्यं च कथं प्राप्तमेतद् ब्रूहि मम प्रभो ॥ १-१॥</p>
<pre><code>            अष्टावक्र उवाच ॥  
</code></pre>
<p>मुक्तिमिच्छसि चेत्तात विषयान् विषवत्त्यज ।<br>
क्षमार्जवदयातोषसत्यं पीयूषवद् भज ॥ १-२॥</p>
<p>न पृथ्वी न जलं नाग्निर्न वायुर्द्यौर्न वा भवान् ।<br>
एषां साक्षिणमात्मानं चिद्रूपं विद्धि मुक्तये ॥ १-३॥</p>
<p>यदि देहं पृथक् कृत्य चिति विश्राम्य तिष्ठसि ।<br>
अधुनैव सुखी शान्तो बन्धमुक्तो भविष्यसि ॥ १-४॥</p>
<p>न त्वं विप्रादिको वर्णो नाश्रमी नाक्षगोचरः ।<br>
असङ्गोऽसि निराकारो विश्वसाक्षी सुखी भव ॥ १-५॥</p>
<p>धर्माधर्मौ सुखं दुःखं मानसानि न ते विभो ।<br>
न कर्तासि न भोक्तासि मुक्त एवासि सर्वदा ॥ १-६॥</p>
<p>एको द्रष्टासि सर्वस्य मुक्तप्रायोऽसि सर्वदा ।<br>
अयमेव हि ते बन्धो द्रष्टारं पश्यसीतरम् ॥ १-७॥</p>
<p>अहं कर्तेत्यहंमानमहाकृष्णाहिदंशितः ।<br>
नाहं कर्तेति विश्वासामृतं पीत्वा सुखं चर ॥ १-८॥</p>
<p>एको विशुद्धबोधोऽहमिति निश्चयवह्निना ।<br>
प्रज्वाल्याज्ञानगहनं वीतशोकः सुखी भव ॥ १-९॥</p>
<p>यत्र विश्वमिदं भाति कल्पितं रज्जुसर्पवत् ।<br>
आनन्दपरमानन्दः स बोधस्त्वं सुखं भव ॥ १-१०॥</p>
<p>मुक्ताभिमानी मुक्तो हि बद्धो बद्धाभिमान्यपि ।<br>
किंवदन्तीह सत्येयं या मतिः सा गतिर्भवेत् ॥ १-११॥</p>
<p>आत्मा साक्षी विभुः पूर्ण एको मुक्तश्चिदक्रियः ।<br>
असङ्गो निःस्पृहः शान्तो भ्रमात्संसारवानिव ॥ १-१२॥</p>
<p>कूटस्थं बोधमद्वैतमात्मानं परिभावय ।<br>
आभासोऽहं भ्रमं मुक्त्वा भावं बाह्यमथान्तरम् ॥ १-१३॥</p>
<p>देहाभिमानपाशेन चिरं बद्धोऽसि पुत्रक ।<br>
बोधोऽहं ज्ञानखड्गेन तन्निकृत्य सुखी भव ॥ १-१४॥</p>
<p>निःसङ्गो निष्क्रियोऽसि त्वं स्वप्रकाशो निरञ्जनः ।<br>
अयमेव हि ते बन्धः समाधिमनुतिष्ठसि ॥ १-१५॥</p>
<p>त्वया व्याप्तमिदं विश्वं त्वयि प्रोतं यथार्थतः ।<br>
शुद्धबुद्धस्वरूपस्त्वं मा गमः क्षुद्रचित्तताम् ॥ १-१६॥</p>
<p>निरपेक्षो निर्विकारो निर्भरः शीतलाशयः ।<br>
अगाधबुद्धिरक्षुब्धो भव चिन्मात्रवासनः ॥ १-१७॥</p>
<p>साकारमनृतं विद्धि निराकारं तु निश्चलम् ।<br>
एतत्तत्त्वोपदेशेन न पुनर्भवसम्भवः ॥ १-१८॥</p>
<p>यथैवादर्शमध्यस्थे रूपेऽन्तः परितस्तु सः ।<br>
तथैवाऽस्मिन् शरीरेऽन्तः परितः परमेश्वरः ॥ १-१९॥</p>
<p>एकं सर्वगतं व्योम बहिरन्तर्यथा घटे ।<br>
नित्यं निरन्तरं ब्रह्म सर्वभूतगणे तथा ॥ १-२०॥</p>
<h2 id="२">२</h2>
<pre><code>            जनक उवाच ॥  
</code></pre>
<p>अहो निरञ्जनः शान्तो बोधोऽहं प्रकृतेः परः ।<br>
एतावन्तमहं कालं मोहेनैव विडम्बितः ॥ २-१॥</p>
<p>यथा प्रकाशयाम्येको देहमेनं तथा जगत् ।<br>
अतो मम जगत्सर्वमथवा न च किञ्चन ॥ २-२॥</p>
<p>स शरीरमहो विश्वं परित्यज्य मयाधुना ।<br>
कुतश्चित् कौशलाद् एव परमात्मा विलोक्यते ॥ २-३॥</p>
<p>यथा न तोयतो भिन्नास्तरङ्गाः फेनबुद्बुदाः ।<br>
आत्मनो न तथा भिन्नं विश्वमात्मविनिर्गतम् ॥ २-४॥</p>
<p>तन्तुमात्रो भवेद् एव पटो यद्वद् विचारितः ।<br>
आत्मतन्मात्रमेवेदं तद्वद् विश्वं विचारितम् ॥ २-५॥</p>
<p>यथैवेक्षुरसे क्लृप्ता तेन व्याप्तैव शर्करा ।<br>
तथा विश्वं मयि क्लृप्तं मया व्याप्तं निरन्तरम् ॥ २-६॥</p>
<p>आत्माज्ञानाज्जगद्भाति आत्मज्ञानान्न भासते ।<br>
रज्ज्वज्ञानादहिर्भाति तज्ज्ञानाद् भासते न हि ॥ २-७॥</p>
<p>प्रकाशो मे निजं रूपं नातिरिक्तोऽस्म्यहं ततः ।<br>
यदा प्रकाशते विश्वं तदाहं भास एव हि ॥ २-८॥</p>
<p>अहो विकल्पितं विश्वमज्ञानान्मयि भासते ।<br>
रूप्यं शुक्तौ फणी रज्जौ वारि सूर्यकरे यथा ॥ २-९॥</p>
<p>मत्तो विनिर्गतं विश्वं मय्येव लयमेष्यति ।<br>
मृदि कुम्भो जले वीचिः  कनके कटकं यथा ॥ २-१०॥</p>
<p>अहो अहं नमो मह्यं विनाशो यस्य नास्ति मे ।<br>
ब्रह्मादिस्तम्बपर्यन्तं जगन्नाशोऽपि तिष्ठतः ॥ २-११॥</p>
<p>अहो अहं नमो मह्यमेकोऽहं देहवानपि ।<br>
क्वचिन्न गन्ता नागन्ता व्याप्य विश्वमवस्थितः ॥ २-१२॥</p>
<p>अहो अहं नमो मह्यं दक्षो नास्तीह मत्समः ।<br>
असंस्पृश्य शरीरेण येन विश्वं चिरं धृतम् ॥ २-१३॥</p>
<p>अहो अहं नमो मह्यं यस्य मे नास्ति किञ्चन ।<br>
अथवा यस्य मे सर्वं यद् वाङ्मनसगोचरम् ॥ २-१४॥</p>
<p>ज्ञानं ज्ञेयं तथा ज्ञाता त्रितयं नास्ति वास्तवम् ।<br>
अज्ञानाद् भाति यत्रेदं सोऽहमस्मि निरञ्जनः ॥ २-१५॥</p>
<p>द्वैतमूलमहो दुःखं नान्यत्तस्याऽस्ति भेषजम् ।<br>
दृश्यमेतन् मृषा सर्वमेकोऽहं चिद्रसोमलः ॥ २-१६॥</p>
<p>बोधमात्रोऽहमज्ञानाद् उपाधिः कल्पितो मया ।<br>
एवं विमृशतो नित्यं निर्विकल्पे स्थितिर्मम ॥ २-१७॥</p>
<p>न मे बन्धोऽस्ति मोक्षो वा भ्रान्तिः शान्ता निराश्रया ।<br>
अहो मयि स्थितं विश्वं वस्तुतो न मयि स्थितम् ॥ २-१८॥</p>
<p>सशरीरमिदं विश्वं न किञ्चिदिति निश्चितम् ।<br>
शुद्धचिन्मात्र आत्मा च तत्कस्मिन् कल्पनाधुना ॥ २-१९॥</p>
<p>शरीरं स्वर्गनरकौ बन्धमोक्षौ भयं तथा ।<br>
कल्पनामात्रमेवैतत् किं मे कार्यं चिदात्मनः ॥ २-२०॥</p>
<p>अहो जनसमूहेऽपि न द्वैतं पश्यतो मम ।<br>
अरण्यमिव संवृत्तं क्व रतिं करवाण्यहम् ॥ २-२१॥</p>
<p>नाहं देहो न मे देहो जीवो नाहमहं हि चित् ।<br>
अयमेव हि मे बन्ध आसीद्या जीविते स्पृहा ॥ २-२२॥</p>
<p>अहो भुवनकल्लोलैर्विचित्रैर्द्राक् समुत्थितम् ।<br>
मय्यनन्तमहाम्भोधौ चित्तवाते समुद्यते ॥ २-२३॥</p>
<p>मय्यनन्तमहाम्भोधौ चित्तवाते प्रशाम्यति ।<br>
अभाग्याज्जीववणिजो जगत्पोतो विनश्वरः ॥ २-२४॥</p>
<p>मय्यनन्तमहाम्भोधावाश्चर्यं जीववीचयः ।<br>
उद्यन्ति घ्नन्ति खेलन्ति प्रविशन्ति स्वभावतः ॥ २-२५॥</p>
<h2 id="३">३</h2>
<pre><code>            अष्टावक्र उवाच ॥  
</code></pre>
<p>अविनाशिनमात्मानमेकं विज्ञाय तत्त्वतः ।<br>
तवात्मज्ञानस्य धीरस्य कथमर्थार्जने रतिः ॥ ३-१॥</p>
<p>आत्माज्ञानादहो प्रीतिर्विषयभ्रमगोचरे ।<br>
शुक्तेरज्ञानतो लोभो यथा रजतविभ्रमे ॥ ३-२॥</p>
<p>विश्वं स्फुरति यत्रेदं तरङ्गा इव सागरे ।<br>
सोऽहमस्मीति विज्ञाय किं दीन इव धावसि ॥ ३-३॥</p>
<p>श्रुत्वापि शुद्धचैतन्य आत्मानमतिसुन्दरम् ।<br>
उपस्थेऽत्यन्तसंसक्तो मालिन्यमधिगच्छति ॥ ३-४॥</p>
<p>सर्वभूतेषु चात्मानं सर्वभूतानि चात्मनि ।<br>
मुनेर्जानत आश्चर्यं ममत्वमनुवर्तते ॥ ३-५॥</p>
<p>आस्थितः परमाद्वैतं मोक्षार्थेऽपि व्यवस्थितः ।<br>
आश्चर्यं कामवशगो विकलः केलिशिक्षया ॥ ३-६॥</p>
<p>उद्भूतं ज्ञानदुर्मित्रमवधार्यातिदुर्बलः ।<br>
आश्चर्यं काममाकाङ्क्षेत् कालमन्तमनुश्रितः ॥ ३-७॥</p>
<p>इहामुत्र विरक्तस्य नित्यानित्यविवेकिनः ।<br>
आश्चर्यं मोक्षकामस्य मोक्षाद् एव विभीषिका ॥ ३-८॥</p>
<p>धीरस्तु भोज्यमानोऽपि पीड्यमानोऽपि सर्वदा ।<br>
आत्मानं केवलं पश्यन् न तुष्यति न कुप्यति ॥ ३-९॥</p>
<p>चेष्टमानं शरीरं स्वं पश्यत्यन्यशरीरवत् ।<br>
संस्तवे चापि निन्दायां कथं क्षुभ्येत् महाशयः ॥ ३-१०॥</p>
<p>मायामात्रमिदं विश्वं पश्यन् विगतकौतुकः ।<br>
अपि सन्निहिते मृत्यौ कथं त्रस्यति धीरधीः ॥ ३-११॥</p>
<p>निःस्पृहं मानसं यस्य नैराश्येऽपि महात्मनः ।<br>
तस्यात्मज्ञानतृप्तस्य तुलना केन जायते ॥ ३-१२॥</p>
<p>स्वभावाद् एव जानानो दृश्यमेतन्न किञ्चन ।<br>
इदं ग्राह्यमिदं त्याज्यं स किं पश्यति धीरधीः ॥ ३-१३॥</p>
<p>अन्तस्त्यक्तकषायस्य निर्द्वन्द्वस्य निराशिषः ।<br>
यदृच्छयागतो भोगो न दुःखाय न तुष्टये ॥ ३-१४॥</p>
<h2 id="४">४</h2>
<pre><code>            जनक उवाच ॥  
</code></pre>
<p>हन्तात्मज्ञानस्य धीरस्य खेलतो भोगलीलया ।<br>
न हि संसारवाहीकैर्मूढैः सह समानता ॥ ४-१॥</p>
<p>यत् पदं प्रेप्सवो दीनाः शक्राद्याः सर्वदेवताः ।<br>
अहो तत्र स्थितो योगी न हर्षमुपगच्छति ॥ ४-२॥</p>
<p>तज्ज्ञस्य पुण्यपापाभ्यां स्पर्शो ह्यन्तर्न जायते ।<br>
न ह्याकाशस्य धूमेन दृश्यमानापि सङ्गतिः ॥ ४-३॥</p>
<p>आत्मैवेदं जगत्सर्वं ज्ञातं येन महात्मना ।<br>
यदृच्छया वर्तमानं तं निषेद्धुं क्षमेत कः ॥ ४-४॥</p>
<p>आब्रह्मस्तम्बपर्यन्ते भूतग्रामे चतुर्विधे ।<br>
विज्ञस्यैव हि सामर्थ्यमिच्छानिच्छाविवर्जने ॥ ४-५॥</p>
<p>आत्मानमद्वयं कश्चिज्जानाति जगदीश्वरम् ।<br>
यद् वेत्ति तत्स कुरुते न भयं तस्य कुत्रचित् ॥ ४-६॥</p>
<h2 id="५">५</h2>
<pre><code>            अष्टावक्र उवाच ॥  
</code></pre>
<p>न ते सङ्गोऽस्ति केनापि किं शुद्धस्त्यक्तुमिच्छसि ।<br>
सङ्घातविलयं कुर्वन्नेवमेव लयं व्रज ॥ ५-१॥</p>
<p>उदेति भवतो विश्वं वारिधेरिव बुद्बुदः ।<br>
इति ज्ञात्वैकमात्मानमेवमेव लयं व्रज ॥ ५-२॥</p>
<p>प्रत्यक्षमप्यवस्तुत्वाद् विश्वं नास्त्यमले त्वयि ।<br>
रज्जुसर्प इव व्यक्तमेवमेव लयं व्रज ॥ ५-३॥</p>
<p>समदुःखसुखः पूर्ण आशानैराश्ययोः समः ।<br>
समजीवितमृत्युः सन्नेवमेव लयं व्रज ॥ ५-४॥</p>
<h2 id="६">६</h2>
<pre><code>            जनक उवाच ॥  
</code></pre>
<p>आकाशवदनन्तोऽहं घटवत् प्राकृतं जगत् ।<br>
इति ज्ञानं तथैतस्य न त्यागो न ग्रहो लयः ॥ ६-१॥</p>
<p>महोदधिरिवाहं स प्रपञ्चो वीचिसन्निभः ।<br>
इति ज्ञानं तथैतस्य न त्यागो न ग्रहो लयः ॥ ६-२॥</p>
<p>अहं स शुक्तिसङ्काशो रूप्यवद् विश्वकल्पना ।<br>
इति ज्ञानं तथैतस्य न त्यागो न ग्रहो लयः ॥ ६-३॥</p>
<p>अहं वा सर्वभूतेषु सर्वभूतान्यथो मयि ।<br>
इति ज्ञानं तथैतस्य न त्यागो न ग्रहो लयः ॥ ६-४॥</p>
<h2 id="७">७</h2>
<pre><code>            जनक उवाच ॥  
</code></pre>
<p>मय्यनन्तमहाम्भोधौ विश्वपोत इतस्ततः ।<br>
भ्रमति स्वान्तवातेन न ममास्त्यसहिष्णुता ॥ ७-१॥</p>
<p>मय्यनन्तमहाम्भोधौ जगद्वीचिः स्वभावतः ।<br>
उदेतु वास्तमायातु न मे वृद्धिर्न च क्षतिः ॥ ७-२॥</p>
<p>मय्यनन्तमहाम्भोधौ विश्वं नाम विकल्पना ।<br>
अतिशान्तो निराकार एतदेवाहमास्थितः ॥ ७-३॥</p>
<p>नात्मा भावेषु नो भावस्तत्रानन्ते निरञ्जने ।<br>
इत्यसक्तोऽस्पृहः शान्त एतदेवाहमास्थितः ॥ ७-४॥</p>
<p>अहो चिन्मात्रमेवाहमिन्द्रजालोपमं जगत् ।<br>
इति मम कथं कुत्र हेयोपादेयकल्पना ॥ ७-५॥</p>
<h2 id="८">८</h2>
<pre><code>            अष्टावक्र उवाच ॥  
</code></pre>
<p>तदा बन्धो यदा चित्तं किञ्चिद् वाञ्छति शोचति ।<br>
किञ्चिन् मुञ्चति गृह्णाति किञ्चिद्धृष्यति कुप्यति ॥ ८-१॥</p>
<p>तदा मुक्तिर्यदा चित्तं न वाञ्छति न शोचति ।<br>
न मुञ्चति न गृह्णाति न हृष्यति न कुप्यति ॥ ८-२॥</p>
<p>तदा बन्धो यदा चित्तं सक्तं कास्वपि दृष्टिषु ।<br>
तदा मोक्षो यदा चित्तमसक्तं सर्वदृष्टिषु ॥ ८-३॥</p>
<p>यदा नाहं तदा मोक्षो यदाहं बन्धनं तदा ।<br>
मत्वेति हेलया किञ्चिन्मा गृहाण विमुञ्च मा ॥ ८-४॥</p>
<h2 id="९">९</h2>
<pre><code>            अष्टावक्र उवाच ॥  
</code></pre>
<p>कृताकृते च द्वन्द्वानि कदा शान्तानि कस्य वा ।<br>
एवं ज्ञात्वेह निर्वेदाद् भव त्यागपरोऽव्रती ॥ ९-१॥</p>
<p>कस्यापि तात धन्यस्य लोकचेष्टावलोकनात् ।<br>
जीवितेच्छा बुभुक्षा च बुभुत्सोपशमं गताः ॥ ९-२॥</p>
<p>अनित्यं सर्वमेवेदं तापत्रितयदूषितम् ।<br>
असारं निन्दितं हेयमिति निश्चित्य शाम्यति ॥ ९-३॥</p>
<p>कोऽसौ कालो वयः किं वा यत्र द्वन्द्वानि नो नृणाम् ।<br>
तान्युपेक्ष्य यथाप्राप्तवर्ती सिद्धिमवाप्नुयात् ॥ ९-४॥</p>
<p>नाना मतं महर्षीणां साधूनां योगिनां तथा ।<br>
दृष्ट्वा निर्वेदमापन्नः को न शाम्यति मानवः ॥ ९-५॥</p>
<p>कृत्वा मूर्तिपरिज्ञानं चैतन्यस्य न किं गुरुः ।<br>
निर्वेदसमतायुक्त्या यस्तारयति संसृतेः ॥ ९-६॥</p>
<p>पश्य भूतविकारांस्त्वं भूतमात्रान् यथार्थतः ।<br>
तत्क्षणाद् बन्धनिर्मुक्तः स्वरूपस्थो भविष्यसि ॥ ९-७॥</p>
<p>वासना एव संसार इति सर्वा विमुञ्च ताः ।<br>
तत्त्यागो वासनात्यागात्स्थितिरद्य यथा तथा ॥ ९-८॥</p>
<h2 id="१०">१०</h2>
<pre><code>            अष्टावक्र उवाच ॥  
</code></pre>
<p>विहाय वैरिणं काममर्थं चानर्थसङ्कुलम् ।<br>
धर्ममप्येतयोर्हेतुं सर्वत्रानादरं कुरु ॥ १०-१॥</p>
<p>स्वप्नेन्द्रजालवत् पश्य दिनानि त्रीणि पञ्च वा ।<br>
मित्रक्षेत्रधनागारदारदायादिसम्पदः ॥ १०-२॥</p>
<p>यत्र यत्र भवेत्तृष्णा संसारं विद्धि तत्र वै ।<br>
प्रौढवैराग्यमाश्रित्य वीततृष्णः सुखी भव ॥ १०-३॥</p>
<p>तृष्णामात्रात्मको बन्धस्तन्नाशो मोक्ष उच्यते ।<br>
भवासंसक्तिमात्रेण प्राप्तितुष्टिर्मुहुर्मुहुः ॥ १०-४॥</p>
<p>त्वमेकश्चेतनः शुद्धो जडं विश्वमसत्तथा ।<br>
अविद्यापि न किञ्चित्सा का बुभुत्सा तथापि ते ॥ १०-५॥</p>
<p>राज्यं सुताः कलत्राणि शरीराणि सुखानि च ।<br>
संसक्तस्यापि नष्टानि तव जन्मनि जन्मनि ॥ १०-६॥</p>
<p>अलमर्थेन कामेन सुकृतेनापि कर्मणा ।<br>
एभ्यः संसारकान्तारे न विश्रान्तमभून् मनः ॥ १०-७॥</p>
<p>कृतं न कति जन्मानि कायेन मनसा गिरा ।<br>
दुःखमायासदं कर्म तदद्याप्युपरम्यताम् ॥ १०-८॥</p>
<h2 id="११">११</h2>
<pre><code>            अष्टावक्र उवाच ॥  
</code></pre>
<p>भावाभावविकारश्च स्वभावादिति निश्चयी ।<br>
निर्विकारो गतक्लेशः सुखेनैवोपशाम्यति ॥ ११-१॥</p>
<p>ईश्वरः सर्वनिर्माता नेहान्य इति निश्चयी ।<br>
अन्तर्गलितसर्वाशः शान्तः क्वापि न सज्जते ॥ ११-२॥</p>
<p>आपदः सम्पदः काले दैवादेवेति निश्चयी ।<br>
तृप्तः स्वस्थेन्द्रियो नित्यं न वाञ्छति न शोचति ॥ ११-३॥</p>
<p>सुखदुःखे जन्ममृत्यू दैवादेवेति निश्चयी ।<br>
साध्यादर्शी निरायासः कुर्वन्नपि न लिप्यते ॥ ११-४॥</p>
<p>चिन्तया जायते दुःखं नान्यथेहेति निश्चयी ।<br>
तया हीनः सुखी शान्तः सर्वत्र गलितस्पृहः ॥ ११-५॥</p>
<p>नाहं देहो न मे देहो बोधोऽहमिति निश्चयी ।<br>
कैवल्यमिव सम्प्राप्तो न स्मरत्यकृतं कृतम् ॥ ११-६॥</p>
<p>आब्रह्मस्तम्बपर्यन्तमहमेवेति निश्चयी ।<br>
निर्विकल्पः शुचिः शान्तः प्राप्ताप्राप्तविनिर्वृतः ॥ ११-७॥</p>
<p>नानाश्चर्यमिदं विश्वं न किञ्चिदिति निश्चयी ।<br>
निर्वासनः स्फूर्तिमात्रो न किञ्चिदिव शाम्यति ॥ ११-८॥</p>
<h2 id="१२">१२</h2>
<pre><code>            जनक उवाच ॥  
</code></pre>
<p>कायकृत्यासहः पूर्वं ततो वाग्विस्तरासहः ।<br>
अथ चिन्तासहस्तस्माद् एवमेवाहमास्थितः ॥ १२-१॥</p>
<p>प्रीत्यभावेन शब्दादेरदृश्यत्वेन चात्मनः ।<br>
विक्षेपैकाग्रहृदय एवमेवाहमास्थितः ॥ १२-२॥</p>
<p>समाध्यासादिविक्षिप्तौ व्यवहारः समाधये ।<br>
एवं विलोक्य नियममेवमेवाहमास्थितः ॥ १२-३॥ ।<br>
हेयोपादेयविरहाद् एवं हर्षविषादयोः ।<br>
अभावादद्य हे ब्रह्मन्न् एवमेवाहमास्थितः ॥ १२-४॥</p>
<p>आश्रमानाश्रमं ध्यानं चित्तस्वीकृतवर्जनम् ।<br>
विकल्पं मम वीक्ष्यैतैरेवमेवाहमास्थितः ॥ १२-५॥</p>
<p>कर्मानुष्ठानमज्ञानाद् यथैवोपरमस्तथा ।<br>
बुध्वा सम्यगिदं तत्त्वमेवमेवाहमास्थितः ॥ १२-६॥</p>
<p>अचिन्त्यं चिन्त्यमानोऽपि चिन्तारूपं भजत्यसौ ।<br>
त्यक्त्वा तद्भावनं तस्माद् एवमेवाहमास्थितः ॥ १२-७॥</p>
<p>एवमेव कृतं येन स कृतार्थो भवेदसौ ।<br>
एवमेव स्वभावो यः स कृतार्थो भवेदसौ ॥ १२-८॥</p>
<h2 id="१३">१३</h2>
<pre><code>            जनक उवाच ॥  
</code></pre>
<p>अकिञ्चनभवं स्वास्थ्यं कौपीनत्वेऽपि दुर्लभम् ।<br>
त्यागादाने विहायास्मादहमासे यथासुखम् ॥ १३-१॥</p>
<p>कुत्रापि खेदः कायस्य जिह्वा कुत्रापि खिद्यते ।<br>
मनः कुत्रापि तत्त्यक्त्वा पुरुषार्थे स्थितः सुखम् ॥ १३-२॥</p>
<p>कृतं किमपि नैव स्याद् इति सञ्चिन्त्य तत्त्वतः ।<br>
यदा यत्कर्तुमायाति तत् कृत्वासे यथासुखम् ॥ १३-३॥</p>
<p>कर्मनैष्कर्म्यनिर्बन्धभावा देहस्थयोगिनः ।<br>
संयोगायोगविरहादहमासे यथासुखम् ॥ १३-४॥</p>
<p>अर्थानर्थौ न मे स्थित्या गत्या न शयनेन वा ।<br>
तिष्ठन् गच्छन् स्वपन् तस्मादहमासे यथासुखम् ॥ १३-५॥</p>
<p>स्वपतो नास्ति मे हानिः सिद्धिर्यत्नवतो न वा ।<br>
नाशोल्लासौ विहायास्मादहमासे यथासुखम् ॥ १३-६॥</p>
<p>सुखादिरूपा नियमं भावेष्वालोक्य भूरिशः ।<br>
शुभाशुभे विहायास्मादहमासे यथासुखम् ॥ १३-७॥</p>
<h2 id="१४">१४</h2>
<pre><code>            जनक उवाच ॥  
</code></pre>
<p>प्रकृत्या शून्यचित्तो यः प्रमादाद् भावभावनः ।<br>
निद्रितो बोधित इव क्षीणसंस्मरणो हि सः ॥ १४-१॥</p>
<p>क्व धनानि क्व मित्राणि क्व मे विषयदस्यवः ।<br>
क्व शास्त्रं क्व च विज्ञानं यदा मे गलिता स्पृहा ॥ १४-२॥</p>
<p>विज्ञाते साक्षिपुरुषे परमात्मनि चेश्वरे ।<br>
नैराश्ये बन्धमोक्षे च न चिन्ता मुक्तये मम ॥ १४-३॥</p>
<p>अन्तर्विकल्पशून्यस्य बहिः स्वच्छन्दचारिणः ।<br>
भ्रान्तस्येव दशास्तास्तास्तादृशा एव जानते ॥ १४-४॥</p>
<h2 id="१५">१५</h2>
<pre><code>            अष्टावक्र उवाच ॥  
</code></pre>
<p>यथातथोपदेशेन कृतार्थः सत्त्वबुद्धिमान् ।<br>
आजीवमपि जिज्ञासुः परस्तत्र विमुह्यति ॥ १५-१॥</p>
<p>मोक्षो विषयवैरस्यं बन्धो वैषयिको रसः ।<br>
एतावदेव विज्ञानं यथेच्छसि तथा कुरु ॥ १५-२॥</p>
<p>वाग्मिप्राज्ञामहोद्योगं जनं मूकजडालसम् ।<br>
करोति तत्त्वबोधोऽयमतस्त्यक्तो बुभुक्षभिः ॥ १५-३॥</p>
<p>न त्वं देहो न ते देहो भोक्ता कर्ता न वा भवान् ।<br>
चिद्रूपोऽसि सदा साक्षी निरपेक्षः सुखं चर ॥ १५-४॥</p>
<p>रागद्वेषौ मनोधर्मौ न मनस्ते कदाचन ।<br>
निर्विकल्पोऽसि बोधात्मा निर्विकारः सुखं चर ॥ १५-५॥</p>
<p>सर्वभूतेषु चात्मानं सर्वभूतानि चात्मनि ।<br>
विज्ञाय निरहङ्कारो निर्ममस्त्वं सुखी भव ॥ १५-६॥</p>
<p>विश्वं स्फुरति यत्रेदं तरङ्गा इव सागरे ।<br>
तत्त्वमेव न सन्देहश्चिन्मूर्ते विज्वरो भव ॥ १५-७॥</p>
<p>श्रद्धस्व तात श्रद्धस्व नात्र मोहं कुरुष्व भोः ।<br>
ज्ञानस्वरूपो भगवानात्मा त्वं प्रकृतेः परः ॥ १५-८॥</p>
<p>गुणैः संवेष्टितो देहस्तिष्ठत्यायाति याति च ।<br>
आत्मा न गन्ता नागन्ता किमेनमनुशोचसि ॥ १५-९॥</p>
<p>देहस्तिष्ठतु कल्पान्तं गच्छत्वद्यैव वा पुनः ।<br>
क्व वृद्धिः क्व च वा हानिस्तव चिन्मात्ररूपिणः ॥ १५-१०॥</p>
<p>त्वय्यनन्तमहाम्भोधौ विश्ववीचिः स्वभावतः ।<br>
उदेतु वास्तमायातु न ते वृद्धिर्न वा क्षतिः ॥ १५-११॥</p>
<p>तात चिन्मात्ररूपोऽसि न ते भिन्नमिदं जगत् ।<br>
अतः कस्य कथं कुत्र हेयोपादेयकल्पना ॥ १५-१२॥</p>
<p>एकस्मिन्नव्यये शान्ते चिदाकाशेऽमले त्वयि ।<br>
कुतो जन्म कुतो कर्म कुतोऽहङ्कार एव च ॥ १५-१३॥</p>
<p>यत्त्वं पश्यसि तत्रैकस्त्वमेव प्रतिभाससे ।<br>
किं पृथक् भासते स्वर्णात् कटकाङ्गदनूपुरम् ॥ १५-१४॥</p>
<p>अयं सोऽहमयं नाहं विभागमिति सन्त्यज ।<br>
सर्वमात्मेति निश्चित्य निःसङ्कल्पः सुखी भव ॥ १५-१५॥</p>
<p>तवैवाज्ञानतो विश्वं त्वमेकः परमार्थतः ।<br>
त्वत्तोऽन्यो नास्ति संसारी नासंसारी च कश्चन ॥ १५-१६॥</p>
<p>भ्रान्तिमात्रमिदं विश्वं न किञ्चिदिति निश्चयी ।<br>
निर्वासनः स्फूर्तिमात्रो न किञ्चिदिव शाम्यति ॥ १५-१७॥</p>
<p>एक एव भवाम्भोधावासीदस्ति भविष्यति ।<br>
न ते बन्धोऽस्ति मोक्षो वा कृतकृत्यः सुखं चर ॥ १५-१८॥</p>
<p>मा सङ्कल्पविकल्पाभ्यां चित्तं क्षोभय चिन्मय ।<br>
उपशाम्य सुखं तिष्ठ स्वात्मन्यानन्दविग्रहे ॥ १५-१९॥</p>
<p>त्यजैव ध्यानं सर्वत्र मा किञ्चिद् हृदि धारय ।<br>
आत्मा त्वं मुक्त एवासि किं विमृश्य करिष्यसि ॥ १५-२०॥</p>
<h2 id="१६">१६</h2>
<pre><code>            अष्टावक्र उवाच ॥  
</code></pre>
<p>आचक्ष्व श‍ृणु वा तात नानाशास्त्राण्यनेकशः ।<br>
तथापि न तव स्वास्थ्यं सर्वविस्मरणाद् ऋते ॥ १६-१॥</p>
<p>भोगं कर्म समाधिं वा कुरु विज्ञ तथापि ते ।<br>
चित्तं निरस्तसर्वाशमत्यर्थं रोचयिष्यति ॥ १६-२॥</p>
<p>आयासात्सकलो दुःखी नैनं जानाति कश्चन ।<br>
अनेनैवोपदेशेन धन्यः प्राप्नोति निर्वृतिम् ॥ १६-३॥</p>
<p>व्यापारे खिद्यते यस्तु निमेषोन्मेषयोरपि ।<br>
तस्यालस्य धुरीणस्य सुखं नान्यस्य कस्यचित् ॥ १६-४॥</p>
<p>इदं कृतमिदं नेति द्वन्द्वैर्मुक्तं यदा मनः ।<br>
धर्मार्थकाममोक्षेषु निरपेक्षं तदा भवेत् ॥ १६-५॥</p>
<p>विरक्तो विषयद्वेष्टा रागी विषयलोलुपः ।<br>
ग्रहमोक्षविहीनस्तु न विरक्तो न रागवान् ॥ १६-६॥</p>
<p>हेयोपादेयता तावत्संसारविटपाङ्कुरः ।<br>
स्पृहा जीवति यावद् वै निर्विचारदशास्पदम् ॥ १६-७॥</p>
<p>प्रवृत्तौ जायते रागो निर्वृत्तौ द्वेष एव हि ।<br>
निर्द्वन्द्वो बालवद् धीमान् एवमेव व्यवस्थितः ॥ १६-८॥</p>
<p>हातुमिच्छति संसारं रागी दुःखजिहासया ।<br>
वीतरागो हि निर्दुःखस्तस्मिन्नपि न खिद्यति ॥ १६-९॥</p>
<p>यस्याभिमानो मोक्षेऽपि देहेऽपि ममता तथा ।<br>
न च ज्ञानी न वा योगी केवलं दुःखभागसौ ॥ १६-१०॥</p>
<p>हरो यद्युपदेष्टा ते हरिः कमलजोऽपि वा ।<br>
तथापि न तव स्वाथ्यं सर्वविस्मरणादृते ॥ १६-११॥</p>
<h2 id="१७">१७</h2>
<pre><code>            अष्टावक्र उवाच ॥  
</code></pre>
<p>तेन ज्ञानफलं प्राप्तं योगाभ्यासफलं तथा ।<br>
तृप्तः स्वच्छेन्द्रियो नित्यमेकाकी रमते तु यः ॥ १७-१॥</p>
<p>न कदाचिज्जगत्यस्मिन् तत्त्वज्ञो हन्त खिद्यति ।<br>
यत एकेन तेनेदं पूर्णं ब्रह्माण्डमण्डलम् ॥ १७-२॥</p>
<p>न जातु विषयाः केऽपि स्वारामं हर्षयन्त्यमी ।<br>
सल्लकीपल्लवप्रीतमिवेभं निम्बपल्लवाः ॥ १७-३॥</p>
<p>यस्तु भोगेषु भुक्तेषु न भवत्यधिवासितः ।<br>
अभुक्तेषु निराकाङ्क्षी तादृशो भवदुर्लभः ॥ १७-४॥</p>
<p>बुभुक्षुरिह संसारे मुमुक्षुरपि दृश्यते ।<br>
भोगमोक्षनिराकाङ्क्षी विरलो हि महाशयः ॥ १७-५॥</p>
<p>धर्मार्थकाममोक्षेषु जीविते मरणे तथा ।<br>
कस्याप्युदारचित्तस्य हेयोपादेयता न हि ॥ १७-६॥</p>
<p>वाञ्छा न विश्वविलये न द्वेषस्तस्य च स्थितौ ।<br>
यथा जीविकया तस्माद् धन्य आस्ते यथा सुखम् ॥ १७-७॥</p>
<p>कृतार्थोऽनेन ज्ञानेनेत्येवं गलितधीः कृती ।<br>
पश्यन् श‍ृण्वन् स्पृशन् जिघ्रन्न्<br>
अश्नन्नास्ते यथा सुखम् ॥ १७-८॥</p>
<p>शून्या दृष्टिर्वृथा चेष्टा विकलानीन्द्रियाणि च ।<br>
न स्पृहा न विरक्तिर्वा क्षीणसंसारसागरे ॥ १७-९॥</p>
<p>न जागर्ति न निद्राति नोन्मीलति न मीलति ।<br>
अहो परदशा क्वापि वर्तते मुक्तचेतसः ॥ १७-१०॥</p>
<p>सर्वत्र दृश्यते स्वस्थः सर्वत्र विमलाशयः ।<br>
समस्तवासना मुक्तो मुक्तः सर्वत्र राजते ॥ १७-११॥</p>
<p>पश्यन् श‍ृण्वन् स्पृशन् जिघ्रन्न् अश्नन्<br>
गृह्णन् वदन् व्रजन् ।<br>
ईहितानीहितैर्मुक्तो मुक्त एव महाशयः ॥ १७-१२॥</p>
<p>न निन्दति न च स्तौति न हृष्यति न कुप्यति ।<br>
न ददाति न गृह्णाति मुक्तः सर्वत्र नीरसः ॥ १७-१३॥</p>
<p>सानुरागां स्त्रियं दृष्ट्वा मृत्युं वा समुपस्थितम् ।<br>
अविह्वलमनाः स्वस्थो मुक्त एव महाशयः ॥ १७-१४॥</p>
<p>सुखे दुःखे नरे नार्यां सम्पत्सु च विपत्सु च ।<br>
विशेषो नैव धीरस्य सर्वत्र समदर्शिनः ॥ १७-१५॥</p>
<p>न हिंसा नैव कारुण्यं नौद्धत्यं न च दीनता ।<br>
नाश्चर्यं नैव च क्षोभः क्षीणसंसरणे नरे ॥ १७-१६॥</p>
<p>न मुक्तो विषयद्वेष्टा न वा विषयलोलुपः ।<br>
असंसक्तमना नित्यं प्राप्ताप्राप्तमुपाश्नुते ॥ १७-१७॥</p>
<p>समाधानासमाधानहिताहितविकल्पनाः ।<br>
शून्यचित्तो न जानाति कैवल्यमिव संस्थितः ॥ १७-१८॥</p>
<p>निर्ममो निरहङ्कारो न किञ्चिदिति निश्चितः ।<br>
अन्तर्गलितसर्वाशः कुर्वन्नपि करोति न ॥ १७-१९॥</p>
<p>मनःप्रकाशसंमोहस्वप्नजाड्यविवर्जितः ।<br>
दशां कामपि सम्प्राप्तो भवेद् गलितमानसः ॥ १७-२०॥</p>
<h2 id="१८">१८</h2>
<pre><code>            अष्टावक्र उवाच ॥  
</code></pre>
<p>यस्य बोधोदये तावत्स्वप्नवद् भवति भ्रमः ।<br>
तस्मै सुखैकरूपाय नमः शान्ताय तेजसे ॥ १८-१॥</p>
<p>अर्जयित्वाखिलान् अर्थान् भोगानाप्नोति पुष्कलान् ।<br>
न हि सर्वपरित्यागमन्तरेण सुखी भवेत् ॥ १८-२॥</p>
<p>कर्तव्यदुःखमार्तण्डज्वालादग्धान्तरात्मनः ।<br>
कुतः प्रशमपीयूषधारासारमृते सुखम् ॥ १८-३॥</p>
<p>भवोऽयं भावनामात्रो न किञ्चित् परमार्थतः ।<br>
नास्त्यभावः स्वभावानां भावाभावविभाविनाम् ॥ १८-४॥</p>
<p>न दूरं न च सङ्कोचाल्लब्धमेवात्मनः पदम् ।<br>
निर्विकल्पं निरायासं निर्विकारं निरञ्जनम् ॥ १८-५॥</p>
<p>व्यामोहमात्रविरतौ स्वरूपादानमात्रतः ।<br>
वीतशोका विराजन्ते निरावरणदृष्टयः ॥ १८-६॥</p>
<p>समस्तं कल्पनामात्रमात्मा मुक्तः सनातनः ।<br>
इति विज्ञाय धीरो हि किमभ्यस्यति बालवत् ॥ १८-७॥</p>
<p>आत्मा ब्रह्मेति निश्चित्य भावाभावौ च कल्पितौ ।<br>
निष्कामः किं विजानाति किं ब्रूते च करोति किम् ॥ १८-८॥</p>
<p>अयं सोऽहमयं नाहमिति क्षीणा विकल्पना ।<br>
सर्वमात्मेति निश्चित्य तूष्णीम्भूतस्य  योगिनः ॥ १८-९॥</p>
<p>न विक्षेपो न चैकाग्र्यं नातिबोधो न मूढता ।<br>
न सुखं न च वा दुःखमुपशान्तस्य योगिनः ॥ १८-१०॥</p>
<p>स्वाराज्ये भैक्षवृत्तौ च लाभालाभे जने वने ।<br>
निर्विकल्पस्वभावस्य न विशेषोऽस्ति योगिनः ॥ १८-११॥</p>
<p>क्व धर्मः क्व च वा कामः क्व चार्थः क्व विवेकिता ।<br>
इदं कृतमिदं नेति द्वन्द्वैर्मुक्तस्य योगिनः ॥ १८-१२॥</p>
<p>कृत्यं किमपि नैवास्ति न कापि हृदि रञ्जना ।<br>
यथा जीवनमेवेह जीवन्मुक्तस्य योगिनः ॥ १८-१३॥</p>
<p>क्व मोहः क्व च वा विश्वं क्व तद् ध्यानं क्व मुक्तता ।<br>
सर्वसङ्कल्पसीमायां विश्रान्तस्य महात्मनः ॥ १८-१४॥</p>
<p>येन विश्वमिदं दृष्टं स नास्तीति करोतु वै ।<br>
निर्वासनः किं कुरुते पश्यन्नपि न पश्यति ॥ १८-१५॥</p>
<p>येन दृष्टं परं ब्रह्म सोऽहं ब्रह्मेति चिन्तयेत् ।<br>
किं चिन्तयति निश्चिन्तो द्वितीयं यो न पश्यति ॥ १८-१६॥</p>
<p>दृष्टो येनात्मविक्षेपो निरोधं कुरुते त्वसौ ।<br>
उदारस्तु न विक्षिप्तः साध्याभावात्करोति किम् ॥ १८-१७॥</p>
<p>धीरो लोकविपर्यस्तो वर्तमानोऽपि लोकवत् ।<br>
न समाधिं न विक्षेपं न लोपं स्वस्य पश्यति ॥ १८-१८॥</p>
<p>भावाभावविहीनो यस्तृप्तो निर्वासनो बुधः ।<br>
नैव किञ्चित्कृतं तेन लोकदृष्ट्या विकुर्वता ॥ १८-१९॥</p>
<p>प्रवृत्तौ वा निवृत्तौ वा नैव धीरस्य दुर्ग्रहः ।<br>
यदा यत्कर्तुमायाति तत्कृत्वा तिष्ठतः सुखम् ॥ १८-२०॥</p>
<p>निर्वासनो निरालम्बः स्वच्छन्दो मुक्तबन्धनः ।<br>
क्षिप्तः संस्कारवातेन चेष्टते शुष्कपर्णवत् ॥ १८-२१॥</p>
<p>असंसारस्य तु क्वापि न हर्षो न विषादता ।<br>
स शीतलमना नित्यं विदेह इव राजये ॥ १८-२२॥</p>
<p>कुत्रापि न जिहासास्ति नाशो वापि न कुत्रचित् ।<br>
आत्मारामस्य धीरस्य शीतलाच्छतरात्मनः ॥ १८-२३॥</p>
<p>प्रकृत्या शून्यचित्तस्य कुर्वतोऽस्य यदृच्छया ।<br>
प्राकृतस्येव धीरस्य न मानो नावमानता ॥ १८-२४॥</p>
<p>कृतं देहेन कर्मेदं न मया शुद्धरूपिणा ।<br>
इति चिन्तानुरोधी यः कुर्वन्नपि करोति न ॥ १८-२५॥</p>
<p>अतद्वादीव कुरुते न भवेदपि बालिशः ।<br>
जीवन्मुक्तः सुखी श्रीमान् संसरन्नपि शोभते ॥ १८-२६॥</p>
<p>नानाविचारसुश्रान्तो धीरो विश्रान्तिमागतः ।<br>
न कल्पते न जानाति न श‍ृणोति न पश्यति ॥ १८-२७॥</p>
<p>असमाधेरविक्षेपान् न मुमुक्षुर्न चेतरः ।<br>
निश्चित्य कल्पितं पश्यन् ब्रह्मैवास्ते महाशयः ॥ १८-२८॥</p>
<p>यस्यान्तः स्यादहङ्कारो न करोति करोति सः ।<br>
निरहङ्कारधीरेण न किञ्चिदकृतं कृतम् ॥ १८-२९॥</p>
<p>नोद्विग्नं न च सन्तुष्टमकर्तृ स्पन्दवर्जितम् ।<br>
निराशं गतसन्देहं चित्तं मुक्तस्य राजते ॥ १८-३०॥</p>
<p>निर्ध्यातुं चेष्टितुं वापि यच्चित्तं न प्रवर्तते ।<br>
निर्निमित्तमिदं किन्तु निर्ध्यायेति विचेष्टते ॥ १८-३१॥</p>
<p>तत्त्वं यथार्थमाकर्ण्य मन्दः प्राप्नोति मूढताम् ।<br>
अथवा याति सङ्कोचममूढः कोऽपि मूढवत् ॥ १८-३२॥</p>
<p>एकाग्रता निरोधो वा मूढैरभ्यस्यते भृशम् ।<br>
धीराः कृत्यं न पश्यन्ति सुप्तवत्स्वपदे स्थिताः ॥ १८-३३॥</p>
<p>अप्रयत्नात् प्रयत्नाद् वा मूढो नाप्नोति निर्वृतिम् ।<br>
तत्त्वनिश्चयमात्रेण प्राज्ञो भवति निर्वृतः ॥ १८-३४॥</p>
<p>शुद्धं बुद्धं प्रियं पूर्णं निष्प्रपञ्चं निरामयम् ।<br>
आत्मानं तं न जानन्ति तत्राभ्यासपरा जनाः ॥ १८-३५॥</p>
<p>नाप्नोति कर्मणा मोक्षं विमूढोऽभ्यासरूपिणा ।<br>
धन्यो विज्ञानमात्रेण मुक्तस्तिष्ठत्यविक्रियः ॥ १८-३६॥</p>
<p>मूढो नाप्नोति तद् ब्रह्म यतो भवितुमिच्छति ।<br>
अनिच्छन्नपि धीरो हि परब्रह्मस्वरूपभाक् ॥ १८-३७॥</p>
<p>निराधारा ग्रहव्यग्रा मूढाः संसारपोषकाः ।<br>
एतस्यानर्थमूलस्य मूलच्छेदः कृतो बुधैः ॥ १८-३८॥</p>
<p>न शान्तिं लभते मूढो यतः शमितुमिच्छति ।<br>
धीरस्तत्त्वं विनिश्चित्य सर्वदा शान्तमानसः ॥ १८-३९॥</p>
<p>क्वात्मनो दर्शनं तस्य यद् दृष्टमवलम्बते ।<br>
धीरास्तं तं न पश्यन्ति पश्यन्त्यात्मानमव्ययम् ॥ १८-४०॥</p>
<p>क्व निरोधो विमूढस्य यो निर्बन्धं करोति वै ।<br>
स्वारामस्यैव धीरस्य सर्वदासावकृत्रिमः ॥ १८-४१॥</p>
<p>भावस्य भावकः कश्चिन् न किञ्चिद् भावकोपरः ।<br>
उभयाभावकः कश्चिद् एवमेव निराकुलः ॥ १८-४२॥</p>
<p>शुद्धमद्वयमात्मानं भावयन्ति कुबुद्धयः ।<br>
न तु जानन्ति संमोहाद्यावज्जीवमनिर्वृताः ॥ १८-४३॥</p>
<p>मुमुक्षोर्बुद्धिरालम्बमन्तरेण न विद्यते ।<br>
निरालम्बैव निष्कामा बुद्धिर्मुक्तस्य सर्वदा ॥ १८-४४॥</p>
<p>विषयद्वीपिनो वीक्ष्य चकिताः शरणार्थिनः ।<br>
विशन्ति झटिति क्रोडं निरोधैकाग्रसिद्धये ॥ १८-४५॥</p>
<p>निर्वासनं हरिं दृष्ट्वा तूष्णीं विषयदन्तिनः ।<br>
पलायन्ते न शक्तास्ते सेवन्ते कृतचाटवः ॥ १८-४६॥</p>
<p>न मुक्तिकारिकां धत्ते निःशङ्को युक्तमानसः ।<br>
पश्यन् श‍ृण्वन् स्पृशन् जिघ्रन्नश्नन्नास्ते यथासुखम् ॥ १८-४७॥</p>
<p>वस्तुश्रवणमात्रेण शुद्धबुद्धिर्निराकुलः ।<br>
नैवाचारमनाचारमौदास्यं वा प्रपश्यति ॥ १८-४८॥</p>
<p>यदा यत्कर्तुमायाति तदा तत्कुरुते ऋजुः ।<br>
शुभं वाप्यशुभं वापि तस्य चेष्टा हि बालवत् ॥ १८-४९॥</p>
<p>स्वातन्त्र्यात्सुखमाप्नोति स्वातन्त्र्याल्लभते परम् ।<br>
स्वातन्त्र्यान्निर्वृतिं गच्छेत्स्वातन्त्र्यात् परमं पदम् ॥ १८-५०॥</p>
<p>अकर्तृत्वमभोक्तृत्वं स्वात्मनो मन्यते यदा ।<br>
तदा क्षीणा भवन्त्येव समस्ताश्चित्तवृत्तयः ॥ १८-५१॥</p>
<p>उच्छृङ्खलाप्यकृतिका स्थितिर्धीरस्य राजते ।<br>
न तु सस्पृहचित्तस्य शान्तिर्मूढस्य कृत्रिमा ॥ १८-५२॥</p>
<p>विलसन्ति महाभोगैर्विशन्ति गिरिगह्वरान् ।<br>
निरस्तकल्पना धीरा अबद्धा मुक्तबुद्धयः ॥ १८-५३॥</p>
<p>श्रोत्रियं देवतां तीर्थमङ्गनां भूपतिं प्रियम् ।<br>
दृष्ट्वा सम्पूज्य धीरस्य न कापि हृदि वासना ॥ १८-५४॥</p>
<p>भृत्यैः पुत्रैः कलत्रैश्च दौहित्रैश्चापि गोत्रजैः ।<br>
विहस्य धिक्कृतो योगी न याति विकृतिं मनाक् ॥ १८-५५॥</p>
<p>सन्तुष्टोऽपि न सन्तुष्टः खिन्नोऽपि न च खिद्यते ।<br>
तस्याश्चर्यदशां तां तां तादृशा एव जानते ॥ १८-५६॥</p>
<p>कर्तव्यतैव संसारो न तां पश्यन्ति सूरयः ।<br>
शून्याकारा निराकारा निर्विकारा निरामयाः ॥ १८-५७॥</p>
<p>अकुर्वन्नपि सङ्क्षोभाद् व्यग्रः सर्वत्र मूढधीः ।<br>
कुर्वन्नपि तु कृत्यानि कुशलो हि निराकुलः ॥ १८-५८॥</p>
<p>सुखमास्ते सुखं शेते सुखमायाति याति च ।<br>
सुखं वक्ति सुखं भुङ्क्ते व्यवहारेऽपि शान्तधीः ॥ १८-५९॥</p>
<p>स्वभावाद्यस्य नैवार्तिर्लोकवद् व्यवहारिणः ।<br>
महाह्रद इवाक्षोभ्यो गतक्लेशः सुशोभते ॥ १८-६०॥</p>
<p>निवृत्तिरपि मूढस्य प्रवृत्ति रुपजायते ।<br>
प्रवृत्तिरपि धीरस्य निवृत्तिफलभागिनी ॥ १८-६१॥</p>
<p>परिग्रहेषु वैराग्यं प्रायो मूढस्य दृश्यते ।<br>
देहे विगलिताशस्य क्व रागः क्व विरागता ॥ १८-६२॥</p>
<p>भावनाभावनासक्ता दृष्टिर्मूढस्य सर्वदा ।<br>
भाव्यभावनया सा तु स्वस्थस्यादृष्टिरूपिणी ॥ १८-६३॥</p>
<p>सर्वारम्भेषु निष्कामो यश्चरेद् बालवन् मुनिः ।<br>
न लेपस्तस्य शुद्धस्य क्रियमाणेऽपि कर्मणि ॥ १८-६४॥</p>
<p>स एव धन्य आत्मज्ञः सर्वभावेषु यः समः ।<br>
पश्यन् श‍ृण्वन् स्पृशन् जिघ्रन्न् अश्नन्निस्तर्षमानसः ॥ १८-६५॥</p>
<p>क्व संसारः क्व चाभासः क्व साध्यं क्व च साधनम् ।<br>
आकाशस्येव धीरस्य निर्विकल्पस्य सर्वदा ॥ १८-६६॥</p>
<p>स जयत्यर्थसंन्यासी पूर्णस्वरसविग्रहः ।<br>
अकृत्रिमोऽनवच्छिन्ने समाधिर्यस्य वर्तते ॥ १८-६७॥</p>
<p>बहुनात्र किमुक्तेन ज्ञाततत्त्वो महाशयः ।<br>
भोगमोक्षनिराकाङ्क्षी सदा सर्वत्र नीरसः ॥ १८-६८॥</p>
<p>महदादि जगद्द्वैतं नाममात्रविजृम्भितम् ।<br>
विहाय शुद्धबोधस्य किं कृत्यमवशिष्यते ॥ १८-६९॥</p>
<p>भ्रमभूतमिदं सर्वं किञ्चिन्नास्तीति निश्चयी ।<br>
अलक्ष्यस्फुरणः शुद्धः स्वभावेनैव शाम्यति ॥ १८-७०॥</p>
<p>शुद्धस्फुरणरूपस्य दृश्यभावमपश्यतः ।<br>
क्व विधिः क्व च वैराग्यं क्व त्यागः क्व शमोऽपि वा ॥ १८-७१॥</p>
<p>स्फुरतोऽनन्तरूपेण प्रकृतिं च न पश्यतः ।<br>
क्व बन्धः क्व च वा मोक्षः क्व हर्षः क्व विषादिता ॥ १८-७२॥</p>
<p>बुद्धिपर्यन्तसंसारे मायामात्रं विवर्तते ।<br>
निर्ममो निरहङ्कारो निष्कामः शोभते बुधः ॥ १८-७३॥</p>
<p>अक्षयं गतसन्तापमात्मानं पश्यतो मुनेः ।<br>
क्व विद्या च क्व वा विश्वं क्व देहोऽहं ममेति वा ॥ १८-७४॥</p>
<p>निरोधादीनि कर्माणि जहाति जडधीर्यदि ।<br>
मनोरथान् प्रलापांश्च कर्तुमाप्नोत्यतत्क्षणात् ॥ १८-७५॥</p>
<p>मन्दः श्रुत्वापि तद्वस्तु न जहाति विमूढताम् ।<br>
निर्विकल्पो बहिर्यत्नादन्तर्विषयलालसः ॥ १८-७६॥</p>
<p>ज्ञानाद् गलितकर्मा यो लोकदृष्ट्यापि कर्मकृत् ।<br>
नाप्नोत्यवसरं कर्तुं वक्तुमेव न किञ्चन ॥ १८-७७॥</p>
<p>क्व तमः क्व प्रकाशो वा हानं क्व च न किञ्चन ।<br>
निर्विकारस्य धीरस्य निरातङ्कस्य सर्वदा ॥ १८-७८॥</p>
<p>क्व धैर्यं क्व विवेकित्वं क्व निरातङ्कतापि वा ।<br>
अनिर्वाच्यस्वभावस्य निःस्वभावस्य योगिनः ॥ १८-७९॥</p>
<p>न स्वर्गो नैव नरको जीवन्मुक्तिर्न चैव हि ।<br>
बहुनात्र किमुक्तेन योगदृष्ट्या न किञ्चन ॥ १८-८०॥</p>
<p>नैव प्रार्थयते लाभं नालाभेनानुशोचति ।<br>
धीरस्य शीतलं चित्तममृतेनैव पूरितम् ॥ १८-८१॥</p>
<p>न शान्तं स्तौति निष्कामो न दुष्टमपि निन्दति ।<br>
समदुःखसुखस्तृप्तः किञ्चित् कृत्यं न पश्यति ॥ १८-८२॥</p>
<p>धीरो न द्वेष्टि संसारमात्मानं न दिदृक्षति ।<br>
हर्षामर्षविनिर्मुक्तो न मृतो न च जीवति ॥ १८-८३॥</p>
<p>निःस्नेहः पुत्रदारादौ निष्कामो विषयेषु च ।<br>
निश्चिन्तः स्वशरीरेऽपि निराशः शोभते बुधः ॥ १८-८४॥</p>
<p>तुष्टिः सर्वत्र धीरस्य यथापतितवर्तिनः ।<br>
स्वच्छन्दं चरतो देशान् यत्रस्तमितशायिनः ॥ १८-८५॥</p>
<p>पततूदेतु वा देहो नास्य चिन्ता महात्मनः ।<br>
स्वभावभूमिविश्रान्तिविस्मृताशेषसंसृतेः ॥ १८-८६॥</p>
<p>अकिञ्चनः कामचारो निर्द्वन्द्वश्छिन्नसंशयः ।<br>
असक्तः सर्वभावेषु केवलो रमते बुधः ॥ १८-८७॥</p>
<p>निर्ममः शोभते धीरः समलोष्टाश्मकाञ्चनः ।<br>
सुभिन्नहृदयग्रन्थिर्विनिर्धूतरजस्तमः ॥ १८-८८॥</p>
<p>सर्वत्रानवधानस्य न किञ्चिद् वासना हृदि ।<br>
मुक्तात्मनो वितृप्तस्य तुलना केन जायते ॥ १८-८९॥</p>
<p>जानन्नपि न जानाति पश्यन्नपि न पश्यति ।<br>
ब्रुवन्न् अपि न च ब्रूते कोऽन्यो निर्वासनादृते ॥ १८-९०॥</p>
<p>भिक्षुर्वा भूपतिर्वापि यो निष्कामः स शोभते ।<br>
भावेषु गलिता यस्य शोभनाशोभना मतिः ॥ १८-९१॥</p>
<p>क्व स्वाच्छन्द्यं क्व सङ्कोचः क्व वा तत्त्वविनिश्चयः ।<br>
निर्व्याजार्जवभूतस्य चरितार्थस्य योगिनः ॥ १८-९२॥</p>
<p>आत्मविश्रान्तितृप्तेन निराशेन गतार्तिना ।<br>
अन्तर्यदनुभूयेत तत् कथं कस्य कथ्यते ॥ १८-९३॥</p>
<p>सुप्तोऽपि न सुषुप्तौ च स्वप्नेऽपि शयितो न च ।<br>
जागरेऽपि न जागर्ति धीरस्तृप्तः पदे पदे ॥ १८-९४॥</p>
<p>ज्ञः सचिन्तोऽपि निश्चिन्तः सेन्द्रियोऽपि निरिन्द्रियः ।<br>
सुबुद्धिरपि निर्बुद्धिः साहङ्कारोऽनहङ्कृतिः ॥ १८-९५॥</p>
<p>न सुखी न च वा दुःखी न विरक्तो न सङ्गवान् ।<br>
न मुमुक्षुर्न वा मुक्ता न किञ्चिन्न च किञ्चन ॥ १८-९६॥</p>
<p>विक्षेपेऽपि न विक्षिप्तः समाधौ न समाधिमान् ।<br>
जाड्येऽपि न जडो धन्यः पाण्डित्येऽपि न पण्डितः ॥ १८-९७॥</p>
<p>मुक्तो यथास्थितिस्वस्थः कृतकर्तव्यनिर्वृतः ।<br>
समः सर्वत्र वैतृष्ण्यान्न स्मरत्यकृतं कृतम् ॥ १८-९८॥</p>
<p>न प्रीयते वन्द्यमानो निन्द्यमानो न कुप्यति ।<br>
नैवोद्विजति मरणे जीवने नाभिनन्दति ॥ १८-९९॥</p>
<p>न धावति जनाकीर्णं नारण्यमुपशान्तधीः ।<br>
यथातथा यत्रतत्र सम एवावतिष्ठते ॥ १८-१००॥</p>
<h2 id="१९">१९</h2>
<pre><code>            जनक उवाच ॥  
</code></pre>
<p>तत्त्वविज्ञानसन्दंशमादाय हृदयोदरात् ।<br>
नानाविधपरामर्शशल्योद्धारः कृतो मया ॥ १९-१॥</p>
<p>क्व धर्मः क्व च वा कामः क्व चार्थः क्व विवेकिता ।<br>
क्व द्वैतं क्व च वाऽद्वैतं स्वमहिम्नि स्थितस्य मे ॥ १९-२॥</p>
<p>क्व भूतं क्व भविष्यद् वा वर्तमानमपि क्व वा ।<br>
क्व देशः क्व च वा नित्यं स्वमहिम्नि स्थितस्य मे ॥ १९-३॥</p>
<p>क्व चात्मा क्व च वानात्मा क्व शुभं क्वाशुभं यथा ।<br>
क्व चिन्ता क्व च वाचिन्ता स्वमहिम्नि स्थितस्य मे ॥ १९-४॥</p>
<p>क्व स्वप्नः क्व सुषुप्तिर्वा क्व च जागरणं तथा ।<br>
क्व तुरीयं भयं वापि स्वमहिम्नि स्थितस्य मे ॥ १९-५॥</p>
<p>क्व दूरं क्व समीपं वा बाह्यं क्वाभ्यन्तरं क्व वा ।<br>
क्व स्थूलं क्व च वा सूक्ष्मं स्वमहिम्नि स्थितस्य मे ॥ १९-६॥</p>
<p>क्व मृत्युर्जीवितं वा क्व लोकाः क्वास्य क्व लौकिकम् ।<br>
क्व लयः क्व समाधिर्वा स्वमहिम्नि स्थितस्य मे ॥ १९-७॥</p>
<p>अलं त्रिवर्गकथया योगस्य कथयाप्यलम् ।<br>
अलं विज्ञानकथया विश्रान्तस्य ममात्मनि ॥ १९-८॥</p>
<h2 id="२०">२०</h2>
<pre><code>            जनक उवाच ॥  
</code></pre>
<p>क्व भूतानि क्व देहो वा क्वेन्द्रियाणि क्व वा मनः ।<br>
क्व शून्यं क्व च नैराश्यं मत्स्वरूपे निरञ्जने ॥ २०-१॥</p>
<p>क्व शास्त्रं क्वात्मविज्ञानं क्व वा निर्विषयं मनः ।<br>
क्व तृप्तिः क्व वितृष्णात्वं गतद्वन्द्वस्य मे सदा ॥ २०-२॥</p>
<p>क्व विद्या क्व च वाविद्या क्वाहं क्वेदं मम क्व वा ।<br>
क्व बन्ध क्व च वा मोक्षः स्वरूपस्य क्व रूपिता ॥ २०-३॥</p>
<p>क्व प्रारब्धानि कर्माणि जीवन्मुक्तिरपि क्व वा ।<br>
क्व तद् विदेहकैवल्यं निर्विशेषस्य सर्वदा ॥ २०-४॥</p>
<p>क्व कर्ता क्व च वा भोक्ता निष्क्रियं स्फुरणं क्व वा ।<br>
क्वापरोक्षं फलं वा क्व निःस्वभावस्य मे सदा ॥ २०-५॥</p>
<p>क्व लोकं क्व मुमुक्षुर्वा क्व योगी ज्ञानवान् क्व वा ।<br>
क्व बद्धः क्व च वा मुक्तः स्वस्वरूपेऽहमद्वये ॥ २०-६॥</p>
<p>क्व सृष्टिः क्व च संहारः क्व साध्यं क्व च साधनम् ।<br>
क्व साधकः क्व सिद्धिर्वा स्वस्वरूपेऽहमद्वये ॥ २०-७॥</p>
<p>क्व प्रमाता प्रमाणं वा क्व प्रमेयं क्व च प्रमा ।<br>
क्व किञ्चित् क्व न किञ्चिद् वा सर्वदा विमलस्य मे ॥ २०-८॥</p>
<p>क्व विक्षेपः क्व चैकाग्र्यं क्व निर्बोधः क्व मूढता ।<br>
क्व हर्षः क्व विषादो वा सर्वदा निष्क्रियस्य मे ॥ २०-९॥</p>
<p>क्व चैष व्यवहारो वा क्व च सा परमार्थता ।<br>
क्व सुखं क्व च वा दुखं निर्विमर्शस्य मे सदा ॥ २०-१०॥</p>
<p>क्व माया क्व च संसारः क्व प्रीतिर्विरतिः क्व वा ।<br>
क्व जीवः क्व च तद्ब्रह्म सर्वदा विमलस्य मे ॥ २०-११॥</p>
<p>क्व प्रवृत्तिर्निर्वृत्तिर्वा क्व मुक्तिः क्व च बन्धनम् ।<br>
कूटस्थनिर्विभागस्य स्वस्थस्य मम सर्वदा ॥ २०-१२॥</p>
<p>क्वोपदेशः क्व वा शास्त्रं क्व शिष्यः क्व च वा गुरुः ।<br>
क्व चास्ति पुरुषार्थो वा निरुपाधेः शिवस्य मे ॥ २०-१३॥</p>
<p>क्व चास्ति क्व च वा नास्ति क्वास्ति चैकं क्व च द्वयम् ।<br>
बहुनात्र किमुक्तेन किञ्चिन्नोत्तिष्ठते मम ॥ २०-१४॥</p>
<p>इति अष्टावक्रगीता समाप्ता ।<br>
॥ ॐ तत्सत् ॥</p>

  </div>
</article>


        

        



    <aside class="card border noPrint" id="section-tree-item-aShTAvakra-gItA_mUlam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/aShTAvakra-gItA/mUlam/">मूलम् </a>
            <a data-toggle="collapse" href="#section-tree-item-body-aShTAvakra-gItA_mUlam_md" role="button" aria-expanded="false" aria-controls="section-tree-item-body-aShTAvakra-gItA_mUlam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-aShTAvakra-gItA_mUlam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: मूलम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
