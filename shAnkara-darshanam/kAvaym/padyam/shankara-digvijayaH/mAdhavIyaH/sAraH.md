+++
title = "सारः"
+++

<details open><summary>विश्वास-प्रस्तुतिः</summary>

प्रणम्य परमात्मानं श्रीविद्यातीर्थरूपिणम् ।  
प्राचीनशङ्करजये सारः सङ्गृह्यते स्फुटम् ॥१॥  
</details>

<details><summary>मूलम्</summary>

प्रणम्य परमात्मानं श्रीविद्यातीर्थरूपिणम् ।  
प्राचीनशङ्करजये सारः सङ्गृह्यते स्फुटम् ॥१॥  
</details>

<details open><summary>विश्वास-प्रस्तुतिः</summary>

यद्वद् घटानां पटलो विशालो  
विलोक्यतेऽल्पे किल दर्पणेऽपि ।  
तद्वन्मदीये लघुसङ्ग्रहेऽस्मिन्  
उद्वीक्ष्यतां शाङ्करवाक्यसारः ॥२॥  
</details>

<details><summary>मूलम्</summary>

यद्वद् घटानां पटलो विशालो  
विलोक्यतेऽल्पे किल दर्पणेऽपि ।  
तद्वन्मदीये लघुसङ्ग्रहेऽस्मिन्  
उद्वीक्ष्यतां शाङ्करवाक्यसारः ॥२॥  
</details>

<details open><summary>विश्वास-प्रस्तुतिः</summary>

ततो महेशः किल केरलेषु  
श्रीमद् वृषाद्रौ करुणासमुद्रः ।  
पूर्णानदीपुण्यतटे स्वयंभू-
लिङ्गात्मनाऽनङ्गधगाविरासीत् ॥३॥  
</details>

<details><summary>मूलम्</summary>

ततो महेशः किल केरलेषु  
श्रीमद् वृषाद्रौ करुणासमुद्रः ।  
पूर्णानदीपुण्यतटे स्वयंभू-
लिङ्गात्मनाऽनङ्गधगाविरासीत् ॥३॥  
</details>

<details open><summary>विश्वास-प्रस्तुतिः</summary>

तस्येश्वरस्य प्रणतार्तिहर्तुः  
प्रसादतः प्राप्तनिरीतिभावः ।  
कश्चित्तदभ्याशगतोऽग्रहारः  
कालट्यभिख्योऽस्ति महान्मनोज्ञः ॥४॥  
</details>

<details><summary>मूलम्</summary>

तस्येश्वरस्य प्रणतार्तिहर्तुः  
प्रसादतः प्राप्तनिरीतिभावः ।  
कश्चित्तदभ्याशगतोऽग्रहारः  
कालट्यभिख्योऽस्ति महान्मनोज्ञः ॥४॥  
</details>

<details open><summary>विश्वास-प्रस्तुतिः</summary>

कश्चिद्विपश्चिदिह निश्चलधीर्विरेजे  
विद्याधिराज इति विश्रुतनामधेयः ।  
रुद्रो वृषाद्रिनिलयोऽवतरीतुकामः  
यत्पुत्रमात्मपितरं समरोचयत्सः ॥५॥  
</details>

<details><summary>मूलम्</summary>

कश्चिद्विपश्चिदिह निश्चलधीर्विरेजे  
विद्याधिराज इति विश्रुतनामधेयः ।  
रुद्रो वृषाद्रिनिलयोऽवतरीतुकामः  
यत्पुत्रमात्मपितरं समरोचयत्सः ॥५॥  
</details>

<details open><summary>विश्वास-प्रस्तुतिः</summary>

पुत्रोऽभवत्तस्य पुरात्तपुण्यैः  
सुब्रह्मतेजाः शिवगुर्वभिख्यः ।  
ज्ञाने शिवो यो वचने गुरुस्त-
स्यान्वर्थनामाऽकृत लब्धवर्णः ॥६॥  
</details>

<details><summary>मूलम्</summary>

पुत्रोऽभवत्तस्य पुरात्तपुण्यैः  
सुब्रह्मतेजाः शिवगुर्वभिख्यः ।  
ज्ञाने शिवो यो वचने गुरुस्त-
स्यान्वर्थनामाऽकृत लब्धवर्णः ॥६॥  
</details>

<details open><summary>विश्वास-प्रस्तुतिः</summary>

स ब्रह्मचारी गुरुगेहवासी  
तत्कार्यकारी विहितान्नभोजी ।  
सायंप्रभातं च हुताशसेवी  
व्रतेन वेदं निजमध्यगीष्ट ॥७॥  
</details>

<details><summary>मूलम्</summary>

स ब्रह्मचारी गुरुगेहवासी  
तत्कार्यकारी विहितान्नभोजी ।  
सायंप्रभातं च हुताशसेवी  
व्रतेन वेदं निजमध्यगीष्ट ॥७॥  
</details>

<details open><summary>विश्वास-प्रस्तुतिः</summary>

बह्वर्थदायिषु बहुष्वपि सत्सु देशे  
कन्याप्रदातृषु परीक्ष्य विशिष्टजन्म ।  
कन्यामयाचत सुताय स विप्रवर्यो  
विप्रं विशिष्टकुलजं प्रथितानुभावः ॥८॥  
</details>

<details><summary>मूलम्</summary>

बह्वर्थदायिषु बहुष्वपि सत्सु देशे  
कन्याप्रदातृषु परीक्ष्य विशिष्टजन्म ।  
कन्यामयाचत सुताय स विप्रवर्यो  
विप्रं विशिष्टकुलजं प्रथितानुभावः ॥८॥  
</details>

<details open><summary>विश्वास-प्रस्तुतिः</summary>

विद्याधिराजमघपण्डितनामधेयौ  
संप्रत्ययं व्यतनुतामभिपूज्य दैवम् ॥९॥  
</details>

<details><summary>मूलम्</summary>

विद्याधिराजमघपण्डितनामधेयौ  
संप्रत्ययं व्यतनुतामभिपूज्य दैवम् ॥९॥  
</details>

<details open><summary>विश्वास-प्रस्तुतिः</summary>

अम्यङ्मुहूर्तमवलंब्य विचारणीया  
मौहूर्तिका इति परस्परमूचिवांसौ ॥  
</details>

<details><summary>मूलम्</summary>

अम्यङ्मुहूर्तमवलंब्य विचारणीया  
मौहूर्तिका इति परस्परमूचिवांसौ ॥  
</details>

<details open><summary>विश्वास-प्रस्तुतिः</summary>

उद्वाह्य शास्त्रविधिना विहिते मुहूर्ते  
तौ संमुदं बहुमवापतुराप्तकामौ ।  
तत्रागतो भृशममोदत बन्धुवर्गः  
किं भाषितेन बहुना मुदमाप वर्गः ॥१०॥  
</details>

<details><summary>मूलम्</summary>

उद्वाह्य शास्त्रविधिना विहिते मुहूर्ते  
तौ संमुदं बहुमवापतुराप्तकामौ ।  
तत्रागतो भृशममोदत बन्धुवर्गः  
किं भाषितेन बहुना मुदमाप वर्गः ॥१०॥  
</details>

<details open><summary>विश्वास-प्रस्तुतिः</summary>

गर्भं दधार शिवगर्भमसौ मृगाक्षी  
गर्भोऽप्यवर्धत शनैरभवच्छरीरम् ।  
तेजोऽतिरेकविनिवारित दृष्टिपात-
विश्वं रवेर्दिवसमध्य इवोग्रतेजः ॥११॥  
</details>

<details><summary>मूलम्</summary>

गर्भं दधार शिवगर्भमसौ मृगाक्षी  
गर्भोऽप्यवर्धत शनैरभवच्छरीरम् ।  
तेजोऽतिरेकविनिवारित दृष्टिपात-
विश्वं रवेर्दिवसमध्य इवोग्रतेजः ॥११॥  
</details>

<details open><summary>विश्वास-प्रस्तुतिः</summary>

लग्ने शुभे शुभयुते सुषुवे कुमारं  
श्रीपार्वतीव सुखिनी शुभवीक्षिते च ।  
जाया सती शिवगुरोर्निजतुङ्गसंस्थे  
सूर्ये कुजे रविसुते च गुरौ च केन्द्रे ॥१२॥  
</details>

<details><summary>मूलम्</summary>

लग्ने शुभे शुभयुते सुषुवे कुमारं  
श्रीपार्वतीव सुखिनी शुभवीक्षिते च ।  
जाया सती शिवगुरोर्निजतुङ्गसंस्थे  
सूर्ये कुजे रविसुते च गुरौ च केन्द्रे ॥१२॥  
</details>

<details open><summary>विश्वास-प्रस्तुतिः</summary>

यत्पश्यतां शिशुरसौ कुरुते शमग्र्यं  
तेनाकृतास्य जनकः किल शङ्कराख्याम् ।  
यद्वा चिराय किल शङ्करसंप्रसादात्  
जातस्ततो व्यधित शङ्करनामधेयम् ॥१३॥  
</details>

<details><summary>मूलम्</summary>

यत्पश्यतां शिशुरसौ कुरुते शमग्र्यं  
तेनाकृतास्य जनकः किल शङ्कराख्याम् ।  
यद्वा चिराय किल शङ्करसंप्रसादात्  
जातस्ततो व्यधित शङ्करनामधेयम् ॥१३॥  
</details>

<details open><summary>विश्वास-प्रस्तुतिः</summary>

कमलानिलयः कलानिधे-
र्विमलाख्यादजनिष्ट भूसुरात् ।  
भुवि पद्मपदं वदन्ति यं  
सविपद्येन विवादिनां यशः ॥१४॥  
</details>

<details><summary>मूलम्</summary>

कमलानिलयः कलानिधे-
र्विमलाख्यादजनिष्ट भूसुरात् ।  
भुवि पद्मपदं वदन्ति यं  
सविपद्येन विवादिनां यशः ॥१४॥  
</details>

<details open><summary>विश्वास-प्रस्तुतिः</summary>

पवनोऽप्यजनि प्रभाकरात्  
सवनोन्मीलितकीर्तिमण्डलात् ।  
गलहस्तितभेदवाद्यसौ  
किल हस्तामलकाभिधामधात् ॥१५॥  
</details>

<details><summary>मूलम्</summary>

पवनोऽप्यजनि प्रभाकरात्  
सवनोन्मीलितकीर्तिमण्डलात् ।  
गलहस्तितभेदवाद्यसौ  
किल हस्तामलकाभिधामधात् ॥१५॥  
</details>

<details open><summary>विश्वास-प्रस्तुतिः</summary>

पवमानदशांशतोऽजनि  
प्लवमानाऽञ्चति यद्यशोंबुधौ ।  
धरणी मथिता विवादिवाक्  
तरणी येन स तोटकाह्वयः ॥१६॥  
</details>

<details><summary>मूलम्</summary>

पवमानदशांशतोऽजनि  
प्लवमानाऽञ्चति यद्यशोंबुधौ ।  
धरणी मथिता विवादिवाक्  
तरणी येन स तोटकाह्वयः ॥१६॥  
</details>

<details open><summary>विश्वास-प्रस्तुतिः</summary>

विधिरास सुरेश्वरो गिरां  
निधिरानन्दगिरिर्व्यजायत ।  
अरुणः समभूत्सनन्दनो  
वरुणोऽजायत चित्सुखाह्वयः ॥१७॥  
</details>

<details><summary>मूलम्</summary>

विधिरास सुरेश्वरो गिरां  
निधिरानन्दगिरिर्व्यजायत ।  
अरुणः समभूत्सनन्दनो  
वरुणोऽजायत चित्सुखाह्वयः ॥१७॥  
</details>

<details open><summary>विश्वास-प्रस्तुतिः</summary>

अथावतीर्णस्य विधेः पुरन्ध्री  
साऽभूद्यदाख्योभयभारतीति ।  
सरस्वती सा खलु वस्तुवृत्त्या  
लोकोऽपि तां वक्ति सरस्वतीति ॥१८॥  
</details>

<details><summary>मूलम्</summary>

अथावतीर्णस्य विधेः पुरन्ध्री  
साऽभूद्यदाख्योभयभारतीति ।  
सरस्वती सा खलु वस्तुवृत्त्या  
लोकोऽपि तां वक्ति सरस्वतीति ॥१८॥  
</details>

<details open><summary>विश्वास-प्रस्तुतिः</summary>

जग्राह पाणिकमलं हिममित्रसूनुः  
श्रीविष्णुमित्रदुहितुः करपल्लवेन ।  
भेरीमृदङ्गपटहाध्ययनाब्जघोषैः  
दिङ्मण्डले सुपरिमूर्च्छति दिव्यकाले ॥१९॥  
</details>

<details><summary>मूलम्</summary>

जग्राह पाणिकमलं हिममित्रसूनुः  
श्रीविष्णुमित्रदुहितुः करपल्लवेन ।  
भेरीमृदङ्गपटहाध्ययनाब्जघोषैः  
दिङ्मण्डले सुपरिमूर्च्छति दिव्यकाले ॥१९॥  
</details>

<details open><summary>विश्वास-प्रस्तुतिः</summary>

अथ शिवो मनुजो निजमायया  
द्विजगृहे द्विजमोदमुपावहन् ।  
प्रथमहायन एव समग्रहीत्  
सकलवर्णमसौ निजभाषिकाम् ॥२०॥  
</details>

<details><summary>मूलम्</summary>

अथ शिवो मनुजो निजमायया  
द्विजगृहे द्विजमोदमुपावहन् ।  
प्रथमहायन एव समग्रहीत्  
सकलवर्णमसौ निजभाषिकाम् ॥२०॥  
</details>

<details open><summary>विश्वास-प्रस्तुतिः</summary>

द्विसम एव शिशुर्लिखिताक्षरं  
गदितुमक्षमताक्षरवित्सुधीः ।  
अथ स काव्यपुराणमुपाशृणोत्  
स्वयमवैत्किमपि श्रवणं विना ॥२१॥  
</details>

<details><summary>मूलम्</summary>

द्विसम एव शिशुर्लिखिताक्षरं  
गदितुमक्षमताक्षरवित्सुधीः ।  
अथ स काव्यपुराणमुपाशृणोत्  
स्वयमवैत्किमपि श्रवणं विना ॥२१॥  
</details>

<details open><summary>विश्वास-प्रस्तुतिः</summary>

अजनि दुःखकरो न गुरोरसौ  
श्रवणतः सकृदेव परिग्रही ।  
सहनिपाठजनस्य गुरुः स्वयं  
स च पपाठ ततो गुरुणा विना ॥२२॥  
</details>

<details><summary>मूलम्</summary>

अजनि दुःखकरो न गुरोरसौ  
श्रवणतः सकृदेव परिग्रही ।  
सहनिपाठजनस्य गुरुः स्वयं  
स च पपाठ ततो गुरुणा विना ॥२२॥  
</details>

<details open><summary>विश्वास-प्रस्तुतिः</summary>

शिवगुरुः स जरंस्त्रिसमे शिशौ  
अमृत कर्मवशः सुतमोदितः ।  
उपनिनीषितसूनुरपि स्वयं  
न हि यमोऽस्य कृताकृतमीक्षते ॥२३॥  
</details>

<details><summary>मूलम्</summary>

शिवगुरुः स जरंस्त्रिसमे शिशौ  
अमृत कर्मवशः सुतमोदितः ।  
उपनिनीषितसूनुरपि स्वयं  
न हि यमोऽस्य कृताकृतमीक्षते ॥२३॥  
</details>

<details open><summary>विश्वास-प्रस्तुतिः</summary>

उपनयं किल पञ्चमवत्सरे  
प्रवरयोगयुते सुमुहूर्तके ।  
द्विजवधूर्नियता जननी शिशोः  
व्यधित तुष्टमनाः सह बन्धुभिः ॥२४॥  
</details>

<details><summary>मूलम्</summary>

उपनयं किल पञ्चमवत्सरे  
प्रवरयोगयुते सुमुहूर्तके ।  
द्विजवधूर्नियता जननी शिशोः  
व्यधित तुष्टमनाः सह बन्धुभिः ॥२४॥  
</details>

<details open><summary>विश्वास-प्रस्तुतिः</summary>

अधिजगे निगमांश्चतुरोऽपि स  
क्रमत एव गुरोः सषडङ्गकान् ।  
अजनि विस्मितमत्र महामतौ  
द्विजसुतेऽल्पतनौ जनता मनः ॥२५॥  
</details>

<details><summary>मूलम्</summary>

अधिजगे निगमांश्चतुरोऽपि स  
क्रमत एव गुरोः सषडङ्गकान् ।  
अजनि विस्मितमत्र महामतौ  
द्विजसुतेऽल्पतनौ जनता मनः ॥२५॥  
</details>

<details open><summary>विश्वास-प्रस्तुतिः</summary>

वेदे ब्रह्मसमस्तदङ्गनिचये गार्ग्योपमस्तत्कथा-
तात्पर्यार्थविवेचने गुरुसमस्तत्कर्मसंवर्णने ।  
आसीज्जैमिनिरेव तद्वचनजप्रोद्बोधकन्दे समो  
व्यासेनैव स मूर्तिमानिव नवो वाणीविलासैर्वृतः  
२७॥ 
</details>

<details><summary>मूलम्</summary>

वेदे ब्रह्मसमस्तदङ्गनिचये गार्ग्योपमस्तत्कथा-
तात्पर्यार्थविवेचने गुरुसमस्तत्कर्मसंवर्णने ।  
आसीज्जैमिनिरेव तद्वचनजप्रोद्बोधकन्दे समो  
व्यासेनैव स मूर्तिमानिव नवो वाणीविलासैर्वृतः  
२७॥ 
</details>

<details open><summary>विश्वास-प्रस्तुतिः</summary>

तमवोचत तत्र सादरं  
यतिवर्यं गृहिणः कुटुंबिनी ।  
कृतिनो हि भवादृशेषु ये  
वरिवस्यां प्रतिपादयन्ति ते ॥२८॥  
</details>

<details><summary>मूलम्</summary>

तमवोचत तत्र सादरं  
यतिवर्यं गृहिणः कुटुंबिनी ।  
कृतिनो हि भवादृशेषु ये  
वरिवस्यां प्रतिपादयन्ति ते ॥२८॥  
</details>

<details open><summary>विश्वास-प्रस्तुतिः</summary>

विधिना खलु वञ्चिता वयं  
वितरीतुं वटवे न शक्नुमः ।  
अपि भैक्षमकिञ्चनत्वतो  
धिगिदं जन्म निरर्थकं गतम् ॥२९॥  
</details>

<details><summary>मूलम्</summary>

विधिना खलु वञ्चिता वयं  
वितरीतुं वटवे न शक्नुमः ।  
अपि भैक्षमकिञ्चनत्वतो  
धिगिदं जन्म निरर्थकं गतम् ॥२९॥  
</details>

<details open><summary>विश्वास-प्रस्तुतिः</summary>

इति दीनमुदीरयन्त्यसौ  
प्रददावामलकं व्रतीन्दवे ।  
करुणं वचनं निशम्य सोऽ  
प्यभवज्ज्ञाननिधिर्दयार्द्रधीः ॥३०॥  
</details>

<details><summary>मूलम्</summary>

इति दीनमुदीरयन्त्यसौ  
प्रददावामलकं व्रतीन्दवे ।  
करुणं वचनं निशम्य सोऽ  
प्यभवज्ज्ञाननिधिर्दयार्द्रधीः ॥३०॥  
</details>

<details open><summary>विश्वास-प्रस्तुतिः</summary>

स मुनिर्मुरभित्कुटुंबिनीं  
पदचित्रैर्नवनीतकोमलैः ।  
मधुरैरुपतस्थिवांस्तवैः  
द्विजदारिद्र्यदशानिवृत्तये ॥३१॥  
</details>

<details><summary>मूलम्</summary>

स मुनिर्मुरभित्कुटुंबिनीं  
पदचित्रैर्नवनीतकोमलैः ।  
मधुरैरुपतस्थिवांस्तवैः  
द्विजदारिद्र्यदशानिवृत्तये ॥३१॥  
</details>

<details open><summary>विश्वास-प्रस्तुतिः</summary>

अमुना वचनेन तोषिता  
कमला तद्भवनं समन्ततः ।  
कनकामलकैरपूरयत्  
जनताया हृदयं च विस्मयैः ॥३२॥  
</details>

<details><summary>मूलम्</summary>

अमुना वचनेन तोषिता  
कमला तद्भवनं समन्ततः ।  
कनकामलकैरपूरयत्  
जनताया हृदयं च विस्मयैः ॥३२॥  
</details>

<details open><summary>विश्वास-प्रस्तुतिः</summary>

इति सप्तमहायनेऽखिल  
श्रुतिपारङ्गततां गतो वटुः ।  
परिवृत्य गुरोः कुलाद् गृहे  
जननीं पर्यचरन्महायशाः ॥३३॥  
</details>

<details><summary>मूलम्</summary>

इति सप्तमहायनेऽखिल  
श्रुतिपारङ्गततां गतो वटुः ।  
परिवृत्य गुरोः कुलाद् गृहे  
जननीं पर्यचरन्महायशाः ॥३३॥  
</details>

<details open><summary>विश्वास-प्रस्तुतिः</summary>

जातु मन्दगमनाऽस्य हि माता  
स्नातुमंबुनिधिगां प्रतियाता ।  
आतपोग्रकिरणे रविबिंबे  
सा तपः कृशतनुर्विललंबे ॥३४॥  
</details>

<details><summary>मूलम्</summary>

जातु मन्दगमनाऽस्य हि माता  
स्नातुमंबुनिधिगां प्रतियाता ।  
आतपोग्रकिरणे रविबिंबे  
सा तपः कृशतनुर्विललंबे ॥३४॥  
</details>

<details open><summary>विश्वास-प्रस्तुतिः</summary>

सोऽथ नेतुमनवद्यचरित्रः  
सज्जनोऽन्तिकमृषीश्वरपुत्रः ।  
अस्तवीज्जलधिगां कविहृद्यैः  
वस्तुतः स्फुरदलङ्कृतपद्यैः ॥३५॥  
</details>

<details><summary>मूलम्</summary>

सोऽथ नेतुमनवद्यचरित्रः  
सज्जनोऽन्तिकमृषीश्वरपुत्रः ।  
अस्तवीज्जलधिगां कविहृद्यैः  
वस्तुतः स्फुरदलङ्कृतपद्यैः ॥३५॥  
</details>

<details open><summary>विश्वास-प्रस्तुतिः</summary>

प्रातरेव समलोकत लोकः  
शीतवातहृतशीकरपूतः ।  
नूतनामिव धुनीं प्रवहन्तीं  
माधवस्य समया सदनं ताम् ॥३६॥  
</details>

<details><summary>मूलम्</summary>

प्रातरेव समलोकत लोकः  
शीतवातहृतशीकरपूतः ।  
नूतनामिव धुनीं प्रवहन्तीं  
माधवस्य समया सदनं ताम् ॥३६॥  
</details>

<details open><summary>विश्वास-प्रस्तुतिः</summary>

बहवः श्रुतिपारदृश्वनः  
कवयोऽध्यैषत शङ्कराद्गुरोः ।  
महतः सुमहान्ति दर्शना-
न्यधिगन्तुं फणिराजकौशलीम् ॥३७॥  
</details>

<details><summary>मूलम्</summary>

बहवः श्रुतिपारदृश्वनः  
कवयोऽध्यैषत शङ्कराद्गुरोः ।  
महतः सुमहान्ति दर्शना-
न्यधिगन्तुं फणिराजकौशलीम् ॥३७॥  
</details>

<details open><summary>विश्वास-प्रस्तुतिः</summary>

मम न मानसमिच्छति संसृतिं  
न च पुनर्जननी विजिहासति ।  
न च गुरुर्जननी तदुदीक्षते  
तदनुशासनमीषदपेक्षितम् ॥३८॥  
</details>

<details><summary>मूलम्</summary>

मम न मानसमिच्छति संसृतिं  
न च पुनर्जननी विजिहासति ।  
न च गुरुर्जननी तदुदीक्षते  
तदनुशासनमीषदपेक्षितम् ॥३८॥  
</details>

<details open><summary>विश्वास-प्रस्तुतिः</summary>

इति विचिन्त्य स जातु मिमङ्क्षया  
बहुजलां सरितं समुपाययौ ।  
जलमगाहत तत्र समग्रहीत्  
जलचरश्चरणे जलमीयुषः ॥३९॥  
</details>

<details><summary>मूलम्</summary>

इति विचिन्त्य स जातु मिमङ्क्षया  
बहुजलां सरितं समुपाययौ ।  
जलमगाहत तत्र समग्रहीत्  
जलचरश्चरणे जलमीयुषः ॥३९॥  
</details>

<details open><summary>विश्वास-प्रस्तुतिः</summary>

स च रुरोद जले जलचारिणा  
धृतपदो ह्रियतेऽंब करोमि किम् ।  
चलितुमेकपदं न च पारये  
बलवता विवृतोरुमुखेन ह ॥४०॥  
</details>

<details><summary>मूलम्</summary>

स च रुरोद जले जलचारिणा  
धृतपदो ह्रियतेऽंब करोमि किम् ।  
चलितुमेकपदं न च पारये  
बलवता विवृतोरुमुखेन ह ॥४०॥  
</details>

<details open><summary>विश्वास-प्रस्तुतिः</summary>

त्यजति नूनमयं चरणं चलो  
जलचरोऽंब तवानुमतेन मे ।  
सकलसंन्यसने परिकल्पिते  
यदि तवानुमतिः परिकल्पये ॥४१॥  
</details>

<details><summary>मूलम्</summary>

त्यजति नूनमयं चरणं चलो  
जलचरोऽंब तवानुमतेन मे ।  
सकलसंन्यसने परिकल्पिते  
यदि तवानुमतिः परिकल्पये ॥४१॥  
</details>

<details open><summary>विश्वास-प्रस्तुतिः</summary>

इति शिशौ चकिता वदति स्फुटं  
व्यधित साऽनुमतिं द्रुतमंबिका ।  
सति सुते भविता मम दर्शनं  
मृतवतस्तदु नेति विनिश्चयः ॥४२॥  
</details>

<details><summary>मूलम्</summary>

इति शिशौ चकिता वदति स्फुटं  
व्यधित साऽनुमतिं द्रुतमंबिका ।  
सति सुते भविता मम दर्शनं  
मृतवतस्तदु नेति विनिश्चयः ॥४२॥  
</details>

<details open><summary>विश्वास-प्रस्तुतिः</summary>

तदनु संन्यसनं मनसा व्यधात्  
अथ मुमोच शिशुं खलनक्रकः ।  
शिशुरुपेत्य सरित्तटमत्रसन्  
प्रसुवमेतदुवाच शुचाऽऽवृताम् ॥४३॥  
</details>

<details><summary>मूलम्</summary>

तदनु संन्यसनं मनसा व्यधात्  
अथ मुमोच शिशुं खलनक्रकः ।  
शिशुरुपेत्य सरित्तटमत्रसन्  
प्रसुवमेतदुवाच शुचाऽऽवृताम् ॥४३॥  
</details>

<details open><summary>विश्वास-प्रस्तुतिः</summary>

संन्यस्तवान् शिशुरयं विधवामनाथां  
क्षिप्त्वेति मां प्रति कदाऽपि न चिन्तनीयम् ।  
यावन्मया स्थितवता फलमापनीयं  
मातस्ततः शतगुणं फलमापयिष्ये ॥४४॥  
</details>

<details><summary>मूलम्</summary>

संन्यस्तवान् शिशुरयं विधवामनाथां  
क्षिप्त्वेति मां प्रति कदाऽपि न चिन्तनीयम् ।  
यावन्मया स्थितवता फलमापनीयं  
मातस्ततः शतगुणं फलमापयिष्ये ॥४४॥  
</details>

<details open><summary>विश्वास-प्रस्तुतिः</summary>

इत्थं सुधीः स निरवग्रहमातृलक्ष्मी-
शानुग्रहो घटजबोधितभाविवेदी ।  
एकान्ततो विगतभोगपदार्थतृष्णः  
कृष्णे प्रतीचि निरतो निरगान्निशान्तात् ॥४५॥  
</details>

<details><summary>मूलम्</summary>

इत्थं सुधीः स निरवग्रहमातृलक्ष्मी-
शानुग्रहो घटजबोधितभाविवेदी ।  
एकान्ततो विगतभोगपदार्थतृष्णः  
कृष्णे प्रतीचि निरतो निरगान्निशान्तात् ॥४५॥  
</details>

<details open><summary>विश्वास-प्रस्तुतिः</summary>

दण्डान्वितेन धृतरागनवांबरेण  
गोविन्दनाथवनमिन्दुभवातटस्थम् ।  
तेन प्रविष्टमजनिष्ट दिनावसाने  
चण्डत्विषा च शिखरं चरमाचलस्य ॥४६॥  
</details>

<details><summary>मूलम्</summary>

दण्डान्वितेन धृतरागनवांबरेण  
गोविन्दनाथवनमिन्दुभवातटस्थम् ।  
तेन प्रविष्टमजनिष्ट दिनावसाने  
चण्डत्विषा च शिखरं चरमाचलस्य ॥४६॥  
</details>

<details open><summary>विश्वास-प्रस्तुतिः</summary>

तस्य प्रपन्नपरितोषदुहो गुहायाः  
स त्रिः प्रदक्षिणपरिक्रमणं विधाय ।  
द्वारं प्रति प्रणिपतन् जनतापुरोगं  
तुष्टाव तुष्टहृदयस्तमपास्तशोकम् ॥४७॥  
</details>

<details><summary>मूलम्</summary>

तस्य प्रपन्नपरितोषदुहो गुहायाः  
स त्रिः प्रदक्षिणपरिक्रमणं विधाय ।  
द्वारं प्रति प्रणिपतन् जनतापुरोगं  
तुष्टाव तुष्टहृदयस्तमपास्तशोकम् ॥४७॥  
</details>

<details open><summary>विश्वास-प्रस्तुतिः</summary>

तमखिलगुणपूर्णं व्यासपुत्रस्य शिष्याद्  
अधिगतपरमार्थं गौडपादान्महर्षेः ।  
अधिजिगमिषुरेष ब्रह्मसंस्थामहं त्वां  
प्रसृमरमहिमानं प्रापमेकान्तभक्त्या ॥४८॥  
</details>

<details><summary>मूलम्</summary>

तमखिलगुणपूर्णं व्यासपुत्रस्य शिष्याद्  
अधिगतपरमार्थं गौडपादान्महर्षेः ।  
अधिजिगमिषुरेष ब्रह्मसंस्थामहं त्वां  
प्रसृमरमहिमानं प्रापमेकान्तभक्त्या ॥४८॥  
</details>

<details open><summary>विश्वास-प्रस्तुतिः</summary>

तस्मिन्निति स्तुवति कस्त्वमिति ब्रुवन्तं  
दिष्ट्या समाधिपदरुद्धविसृष्टचित्तम् ।  
गोविन्ददेशिकमुवाच ततो वचोभिः  
प्राचीनपुण्यजनितात्मविबोधचिह्नैः ॥४९॥  
</details>

<details><summary>मूलम्</summary>

तस्मिन्निति स्तुवति कस्त्वमिति ब्रुवन्तं  
दिष्ट्या समाधिपदरुद्धविसृष्टचित्तम् ।  
गोविन्ददेशिकमुवाच ततो वचोभिः  
प्राचीनपुण्यजनितात्मविबोधचिह्नैः ॥४९॥  
</details>

<details open><summary>विश्वास-प्रस्तुतिः</summary>

स्वामिन्नहं न पृथिवी न जलं न तेजो  
न स्पर्शनो न गगनं न च तद्गुणा वा ।  
नापीन्द्रियाण्यपि तु विद्धि ततोऽवशिष्टो  
यः केवलोऽस्ति परमः स शिवोऽहमस्मि ॥५०॥  
</details>

<details><summary>मूलम्</summary>

स्वामिन्नहं न पृथिवी न जलं न तेजो  
न स्पर्शनो न गगनं न च तद्गुणा वा ।  
नापीन्द्रियाण्यपि तु विद्धि ततोऽवशिष्टो  
यः केवलोऽस्ति परमः स शिवोऽहमस्मि ॥५०॥  
</details>

<details open><summary>विश्वास-प्रस्तुतिः</summary>

आकर्ण्य शङ्करमुनेर्वचनं तदित्थम्  
अद्वैतदर्शनसमुत्थमुपात्तहर्षः ।  
स प्राह शङ्कर स शङ्कर एव साक्षात्  
जातस्त्वमित्यहमवैमि समाधिदृष्ट्या ॥५१॥  
</details>

<details><summary>मूलम्</summary>

आकर्ण्य शङ्करमुनेर्वचनं तदित्थम्  
अद्वैतदर्शनसमुत्थमुपात्तहर्षः ।  
स प्राह शङ्कर स शङ्कर एव साक्षात्  
जातस्त्वमित्यहमवैमि समाधिदृष्ट्या ॥५१॥  
</details>

<details open><summary>विश्वास-प्रस्तुतिः</summary>

तस्योपदर्शितवतश्चरणौ गुहाया  
द्वारे न्यपूजयदुपेत्य स शङ्करार्यः ।  
आचार इत्युपदिदेश स तत्र तस्मै  
गोविन्दपादगुरवे स गुरुर्मुनीनाम् ॥५२॥  
</details>

<details><summary>मूलम्</summary>

तस्योपदर्शितवतश्चरणौ गुहाया  
द्वारे न्यपूजयदुपेत्य स शङ्करार्यः ।  
आचार इत्युपदिदेश स तत्र तस्मै  
गोविन्दपादगुरवे स गुरुर्मुनीनाम् ॥५२॥  
</details>

<details open><summary>विश्वास-प्रस्तुतिः</summary>

शङ्करः सविनयैरुपचारैः  
अभ्यतोषयदसौ गुरुमेनम् ।  
ब्रह्म तद्विदितमप्युपलिप्सुः  
संप्रदायपरिपालनबुद्ध्या ॥५३॥  
</details>

<details><summary>मूलम्</summary>

शङ्करः सविनयैरुपचारैः  
अभ्यतोषयदसौ गुरुमेनम् ।  
ब्रह्म तद्विदितमप्युपलिप्सुः  
संप्रदायपरिपालनबुद्ध्या ॥५३॥  
</details>

<details open><summary>विश्वास-प्रस्तुतिः</summary>

भक्तिपूर्वकृततत्परिचर्या-
तोषितोऽधिकतरं यतिवर्यः ।  
ब्रह्मतामुपदिदेश चतुर्भिः  
वेदशेखरवचोभिरमुष्मै ॥५४॥  
</details>

<details><summary>मूलम्</summary>

भक्तिपूर्वकृततत्परिचर्या-
तोषितोऽधिकतरं यतिवर्यः ।  
ब्रह्मतामुपदिदेश चतुर्भिः  
वेदशेखरवचोभिरमुष्मै ॥५४॥  
</details>

<details open><summary>विश्वास-प्रस्तुतिः</summary>

सांप्रदायिकपराशरपुत्र-
प्रोक्तसूत्रमतगत्यनुरोधात् ।  
शास्त्रगूढहृदयं हि दयालोः  
कृत्स्नमप्ययमबुद्ध सुबुद्धिः ॥५५॥  
</details>

<details><summary>मूलम्</summary>

सांप्रदायिकपराशरपुत्र-
प्रोक्तसूत्रमतगत्यनुरोधात् ।  
शास्त्रगूढहृदयं हि दयालोः  
कृत्स्नमप्ययमबुद्ध सुबुद्धिः ॥५५॥  
</details>

<details open><summary>विश्वास-प्रस्तुतिः</summary>

सोऽधिगम्य चरमाश्रममार्यः  
पूर्वपुण्यनिचयैरधिगम्यम् ।  
स्थानमर्च्यमपि हंसपुरोगैः  
उन्नतं ध्रुव इवैत्य चकाशे ॥५६॥  
</details>

<details><summary>मूलम्</summary>

सोऽधिगम्य चरमाश्रममार्यः  
पूर्वपुण्यनिचयैरधिगम्यम् ।  
स्थानमर्च्यमपि हंसपुरोगैः  
उन्नतं ध्रुव इवैत्य चकाशे ॥५६॥  
</details>

<details open><summary>विश्वास-प्रस्तुतिः</summary>

हंसभावमधिगम्य सुधीन्द्रे  
तं समर्चति च संसृतिमुक्त्यै ।  
सञ्चचाल कथयन्निव मेघः  
चञ्चलाचपलतां विषयेषु ॥५७॥  
</details>

<details><summary>मूलम्</summary>

हंसभावमधिगम्य सुधीन्द्रे  
तं समर्चति च संसृतिमुक्त्यै ।  
सञ्चचाल कथयन्निव मेघः  
चञ्चलाचपलतां विषयेषु ॥५७॥  
</details>

<details open><summary>विश्वास-प्रस्तुतिः</summary>

छात्रमुख्यममुमाह कियद्भिः  
वासरैर्गतघने गगने सः ।  
पश्य सौम्य शरदा विमलं खं  
विद्ययेव विशदं परतत्त्वम् ॥५८॥  
</details>

<details><summary>मूलम्</summary>

छात्रमुख्यममुमाह कियद्भिः  
वासरैर्गतघने गगने सः ।  
पश्य सौम्य शरदा विमलं खं  
विद्ययेव विशदं परतत्त्वम् ॥५८॥  
</details>

<details open><summary>विश्वास-प्रस्तुतिः</summary>

स त्वमुत्तमपुमानसि कश्चित्  
तत्त्ववित्प्रवर नान्यसमानः ।  
तद्यतस्व निरवद्यनिबन्धैः  
सद्य एव जगदुद्धरणाय ॥५९॥  
</details>

<details><summary>मूलम्</summary>

स त्वमुत्तमपुमानसि कश्चित्  
तत्त्ववित्प्रवर नान्यसमानः ।  
तद्यतस्व निरवद्यनिबन्धैः  
सद्य एव जगदुद्धरणाय ॥५९॥  
</details>

<details open><summary>विश्वास-प्रस्तुतिः</summary>

गच्छ वत्स नगरं शशिमौलेः  
स्वच्छदेवतटिनीकमनीयम् ।  
तावता परमनुग्रहमाद्या  
देवता तव करिष्यति तस्मिन् ॥६०॥  
</details>

<details><summary>मूलम्</summary>

गच्छ वत्स नगरं शशिमौलेः  
स्वच्छदेवतटिनीकमनीयम् ।  
तावता परमनुग्रहमाद्या  
देवता तव करिष्यति तस्मिन् ॥६०॥  
</details>

<details open><summary>विश्वास-प्रस्तुतिः</summary>

प्राप तापसवरः स हि काशीं  
नीपकाननपरीतसमीपाम् ।  
आपगानिकटहाटकचञ्चद्  
यूपपङ्क्तिसमुदञ्चितशोभाम् ॥६१॥  
</details>

<details><summary>मूलम्</summary>

प्राप तापसवरः स हि काशीं  
नीपकाननपरीतसमीपाम् ।  
आपगानिकटहाटकचञ्चद्  
यूपपङ्क्तिसमुदञ्चितशोभाम् ॥६१॥  
</details>

<details open><summary>विश्वास-प्रस्तुतिः</summary>

सोऽवगाह्य सलिलं सुरसिन्धोः  
उत्ततार शितिकण्ठजटाभ्यः ।  
जाह्नवीसलिलवेगहृतस्त-
द्योगपुण्यपरिपूर्ण इवेन्दुः ॥६२॥  
</details>

<details><summary>मूलम्</summary>

सोऽवगाह्य सलिलं सुरसिन्धोः  
उत्ततार शितिकण्ठजटाभ्यः ।  
जाह्नवीसलिलवेगहृतस्त-
द्योगपुण्यपरिपूर्ण इवेन्दुः ॥६२॥  
</details>

<details open><summary>विश्वास-प्रस्तुतिः</summary>

विश्वेशश्चरणयुगं प्रणम्य भक्त्या  
हर्याद्यैस्त्रिदशवरैः समर्चितस्य ।  
सोऽनैषीत्प्रयतमना जगत्पवित्रे  
क्षेत्रेऽसाविह समयं कियन्तमार्यः ॥६३॥  
</details>

<details><summary>मूलम्</summary>

विश्वेशश्चरणयुगं प्रणम्य भक्त्या  
हर्याद्यैस्त्रिदशवरैः समर्चितस्य ।  
सोऽनैषीत्प्रयतमना जगत्पवित्रे  
क्षेत्रेऽसाविह समयं कियन्तमार्यः ॥६३॥  
</details>

<details open><summary>विश्वास-प्रस्तुतिः</summary>

अथागमद्ब्राह्मणसूनुरादराद्  
अधीतवेदो दलयन् स्वभासा ।  
तेजांसि कश्चित्सरसीरुहाक्षो  
दिदृक्षमाणः किल देशिकेन्द्रम् ॥६४॥  
</details>

<details><summary>मूलम्</summary>

अथागमद्ब्राह्मणसूनुरादराद्  
अधीतवेदो दलयन् स्वभासा ।  
तेजांसि कश्चित्सरसीरुहाक्षो  
दिदृक्षमाणः किल देशिकेन्द्रम् ॥६४॥  
</details>

<details open><summary>विश्वास-प्रस्तुतिः</summary>

पृष्टो बभाण गुरुमुत्तरमुत्तरज्ञो  
विप्रो गुरो मम गृहं बुध चोलदेशे ।  
यत्रापगा वहति तत्र कवेरकन्या  
यस्याः पयो हरिपदांबुजभक्तिमूलम् ॥६५॥  
</details>

<details><summary>मूलम्</summary>

पृष्टो बभाण गुरुमुत्तरमुत्तरज्ञो  
विप्रो गुरो मम गृहं बुध चोलदेशे ।  
यत्रापगा वहति तत्र कवेरकन्या  
यस्याः पयो हरिपदांबुजभक्तिमूलम् ॥६५॥  
</details>

<details open><summary>विश्वास-प्रस्तुतिः</summary>

अटाट्यमानो महतो दिदृक्षुः  
क्रमादिमं देशमुपागतोऽस्मि ।  
बिभेमि मज्जन् भववारिराशौ  
तत्पारगं मां कृपया विधेहि ॥६६॥  
</details>

<details><summary>मूलम्</summary>

अटाट्यमानो महतो दिदृक्षुः  
क्रमादिमं देशमुपागतोऽस्मि ।  
बिभेमि मज्जन् भववारिराशौ  
तत्पारगं मां कृपया विधेहि ॥६६॥  
</details>

<details open><summary>विश्वास-प्रस्तुतिः</summary>

इत्युक्तवन्तं कृपया महात्मा  
व्यदीपयत्संन्यसनं यथावत् ।  
प्राहुर्महान्तः प्रथमं विनेयं  
तं देशिकेन्द्रस्य सनन्दनाख्यम् ॥६७॥  
</details>

<details><summary>मूलम्</summary>

इत्युक्तवन्तं कृपया महात्मा  
व्यदीपयत्संन्यसनं यथावत् ।  
प्राहुर्महान्तः प्रथमं विनेयं  
तं देशिकेन्द्रस्य सनन्दनाख्यम् ॥६७॥  
</details>

<details open><summary>विश्वास-प्रस्तुतिः</summary>

शान्तां दिशं देवनृणां विहाय  
नान्या दिगस्मै समरोचताद्धा ।  
तत्रत्यतीर्थानि निषेवमाणो  
गन्तुं मनोऽधाद्बदरीङ्क्रमात्सः ॥६८॥  
</details>

<details><summary>मूलम्</summary>

शान्तां दिशं देवनृणां विहाय  
नान्या दिगस्मै समरोचताद्धा ।  
तत्रत्यतीर्थानि निषेवमाणो  
गन्तुं मनोऽधाद्बदरीङ्क्रमात्सः ॥६८॥  
</details>

<details open><summary>विश्वास-प्रस्तुतिः</summary>

स द्वादशे वयसि तत्र समाधिनिष्ठैः  
ब्रह्मर्षिभिः श्रुतिशिरो बहुधा विचार्य ।  
षड्भिश्च सप्तभिरथो नवभिश्च खिन्नैः  
भव्यं गभीरमधुरं फणति स्म भाष्यम् ॥६९॥  
</details>

<details><summary>मूलम्</summary>

स द्वादशे वयसि तत्र समाधिनिष्ठैः  
ब्रह्मर्षिभिः श्रुतिशिरो बहुधा विचार्य ।  
षड्भिश्च सप्तभिरथो नवभिश्च खिन्नैः  
भव्यं गभीरमधुरं फणति स्म भाष्यम् ॥६९॥  
</details>

<details open><summary>विश्वास-प्रस्तुतिः</summary>

करतलकलिताद्वयात्मतत्त्वं  
क्षपित दुरन्त चिरन्तनप्रमोहम् ।  
उपचितमुदितोदितैर्गुणौघैः  
उपनिषदामयमुज्जहार भाष्यम् ॥७०॥  
</details>

<details><summary>मूलम्</summary>

करतलकलिताद्वयात्मतत्त्वं  
क्षपित दुरन्त चिरन्तनप्रमोहम् ।  
उपचितमुदितोदितैर्गुणौघैः  
उपनिषदामयमुज्जहार भाष्यम् ॥७०॥  
</details>

<details open><summary>विश्वास-प्रस्तुतिः</summary>

ततो महाभारतसारभूताः  
सा व्याकरोद्भागवतीश्च गीताः ।  
सनत्सुजातीयमसत्सुदूरं  
ततो नृसिंहस्य च तापनीयम् ॥७१॥  
</details>

<details><summary>मूलम्</summary>

ततो महाभारतसारभूताः  
सा व्याकरोद्भागवतीश्च गीताः ।  
सनत्सुजातीयमसत्सुदूरं  
ततो नृसिंहस्य च तापनीयम् ॥७१॥  
</details>

<details open><summary>विश्वास-प्रस्तुतिः</summary>

अथ व्रतीन्दुर्विधिवद्विनेयान्  
अध्यापयामास स नैजभाष्यम् ।  
तर्कैः परेषां तरुणैर्विवस्वन्-
मरीचिभिः सिन्धुवदप्रशोष्यम् ॥७२॥  
</details>

<details><summary>मूलम्</summary>

अथ व्रतीन्दुर्विधिवद्विनेयान्  
अध्यापयामास स नैजभाष्यम् ।  
तर्कैः परेषां तरुणैर्विवस्वन्-
मरीचिभिः सिन्धुवदप्रशोष्यम् ॥७२॥  
</details>

<details open><summary>विश्वास-प्रस्तुतिः</summary>

स जातु शारीरकसूत्रभाष्यम्  
अध्यापयन्नभ्रसरित्समीपे ।  
शिष्यालिशङ्काः शमयन्नुवास  
यावन्नभोमध्यमितो विवस्वान् ॥७३॥  
</details>

<details><summary>मूलम्</summary>

स जातु शारीरकसूत्रभाष्यम्  
अध्यापयन्नभ्रसरित्समीपे ।  
शिष्यालिशङ्काः शमयन्नुवास  
यावन्नभोमध्यमितो विवस्वान् ॥७३॥  
</details>

<details open><summary>विश्वास-प्रस्तुतिः</summary>

श्रान्तेष्वथाधीत्य शनैर्विनेये-
ष्वाचार्य उत्तिष्ठति यावदेषः ।  
तावद् द्विजः कश्चन वृद्धरूपः  
कस्त्वं किमध्यापयसीत्यपृच्छत् ॥७४॥  
</details>

<details><summary>मूलम्</summary>

श्रान्तेष्वथाधीत्य शनैर्विनेये-
ष्वाचार्य उत्तिष्ठति यावदेषः ।  
तावद् द्विजः कश्चन वृद्धरूपः  
कस्त्वं किमध्यापयसीत्यपृच्छत् ॥७४॥  
</details>

<details open><summary>विश्वास-प्रस्तुतिः</summary>

शिष्यास्तमूचुर्भगवानसौ नो  
गुरुः समस्तोपनिषत्स्वतन्त्रः ।  
अनेन दूरीकृतभेदवादम्  
अकारि शारीरकसूत्रभाष्यम् ॥७५॥  
</details>

<details><summary>मूलम्</summary>

शिष्यास्तमूचुर्भगवानसौ नो  
गुरुः समस्तोपनिषत्स्वतन्त्रः ।  
अनेन दूरीकृतभेदवादम्  
अकारि शारीरकसूत्रभाष्यम् ॥७५॥  
</details>

<details open><summary>विश्वास-प्रस्तुतिः</summary>

पप्रच्छ सोऽध्यायमथाधिकृत्य  
तृतीयमारंभगतं यतीशम् ।  
तदन्तरेत्यादिकमस्ति सूत्रं  
ब्रूह्येतदर्थं यदि वेत्थ किञ्चित् ॥७६॥  
</details>

<details><summary>मूलम्</summary>

पप्रच्छ सोऽध्यायमथाधिकृत्य  
तृतीयमारंभगतं यतीशम् ।  
तदन्तरेत्यादिकमस्ति सूत्रं  
ब्रूह्येतदर्थं यदि वेत्थ किञ्चित् ॥७६॥  
</details>

<details open><summary>विश्वास-प्रस्तुतिः</summary>

स प्राह जीवः करणावसादे  
संवेष्टितो गच्छति भूतसूक्ष्मैः ।  
ताण्डिश्रुतौ गौतमजैवलीय  
प्रश्नोत्तराभ्यां प्रथितोऽयमर्थः ॥७७॥  
</details>

<details><summary>मूलम्</summary>

स प्राह जीवः करणावसादे  
संवेष्टितो गच्छति भूतसूक्ष्मैः ।  
ताण्डिश्रुतौ गौतमजैवलीय  
प्रश्नोत्तराभ्यां प्रथितोऽयमर्थः ॥७७॥  
</details>

<details open><summary>विश्वास-प्रस्तुतिः</summary>

एवं वदन्तौ यतिराड्द्विजेन्द्रौ  
विलोक्य पार्श्वस्थितपद्मपादः ।  
आचार्यमाहेति महीसुरोऽयं  
व्यासो हि वेदान्तरहस्यवेत्ता ॥७८॥  
</details>

<details><summary>मूलम्</summary>

एवं वदन्तौ यतिराड्द्विजेन्द्रौ  
विलोक्य पार्श्वस्थितपद्मपादः ।  
आचार्यमाहेति महीसुरोऽयं  
व्यासो हि वेदान्तरहस्यवेत्ता ॥७८॥  
</details>

<details open><summary>विश्वास-प्रस्तुतिः</summary>

इतीदमाकर्ण्य वचो विचित्रं  
स भाष्यकृत्सूत्रकृतं दिदृक्षुः ।  
कृताञ्जलिस्तं प्रयतः प्रणम्य  
बभाण वाणीं नवपद्यरूपाम् ॥७९॥  
</details>

<details><summary>मूलम्</summary>

इतीदमाकर्ण्य वचो विचित्रं  
स भाष्यकृत्सूत्रकृतं दिदृक्षुः ।  
कृताञ्जलिस्तं प्रयतः प्रणम्य  
बभाण वाणीं नवपद्यरूपाम् ॥७९॥  
</details>

<details open><summary>विश्वास-प्रस्तुतिः</summary>

द्वैपायन स्वागतमस्तु तुभ्यं  
दृष्ट्वा भवन्तं चरिता मयाऽर्थाः ।  
युक्तं तदेतत्त्वयि सर्वकालं  
परोपकारव्रतदीक्षितत्वात् ॥८०॥  
</details>

<details><summary>मूलम्</summary>

द्वैपायन स्वागतमस्तु तुभ्यं  
दृष्ट्वा भवन्तं चरिता मयाऽर्थाः ।  
युक्तं तदेतत्त्वयि सर्वकालं  
परोपकारव्रतदीक्षितत्वात् ॥८०॥  
</details>

<details open><summary>विश्वास-प्रस्तुतिः</summary>

अकारि यत्साहसमात्मबुद्ध्या  
भवत्प्रशिष्यव्यपदेशभाजा ।  
विचार्य तत्सूक्तिदुरुक्तिजालम्  
अर्हः समीकर्तुमिदं कृपालुः ॥८१॥  
</details>

<details><summary>मूलम्</summary>

अकारि यत्साहसमात्मबुद्ध्या  
भवत्प्रशिष्यव्यपदेशभाजा ।  
विचार्य तत्सूक्तिदुरुक्तिजालम्  
अर्हः समीकर्तुमिदं कृपालुः ॥८१॥  
</details>

<details open><summary>विश्वास-प्रस्तुतिः</summary>

इत्थं निगद्योपरतस्य हस्तात्  
हस्तद्वयेनाऽऽदरतः स भाष्यम् ।  
आदाय सर्वत्र निरैक्षतासौ  
प्रसादगांभीर्यगुणाभिरामम् ॥८२॥  
</details>

<details><summary>मूलम्</summary>

इत्थं निगद्योपरतस्य हस्तात्  
हस्तद्वयेनाऽऽदरतः स भाष्यम् ।  
आदाय सर्वत्र निरैक्षतासौ  
प्रसादगांभीर्यगुणाभिरामम् ॥८२॥  
</details>

<details open><summary>विश्वास-प्रस्तुतिः</summary>

बह्वर्थगर्भाणि लघूनि यानि  
निगूढभावानि च मत्कृतानि ।  
त्वामेवमित्थं विरहय्य नास्ति  
यस्तानि सम्यग्विवरीतुमीष्टे ॥८३॥  
</details>

<details><summary>मूलम्</summary>

बह्वर्थगर्भाणि लघूनि यानि  
निगूढभावानि च मत्कृतानि ।  
त्वामेवमित्थं विरहय्य नास्ति  
यस्तानि सम्यग्विवरीतुमीष्टे ॥८३॥  
</details>

<details open><summary>विश्वास-प्रस्तुतिः</summary>

भावं मदीयमवबुध्य यथावदेवं  
भाष्यं प्रणेतुमनलं भगवानपीशः ।  
साङ्ख्यादिनाऽन्यथयितं श्रुतिमूर्धवर्त्मो-
द्धर्तुं कथं परशिवांशमृते प्रभुः स्यात् ॥८४॥  
</details>

<details><summary>मूलम्</summary>

भावं मदीयमवबुध्य यथावदेवं  
भाष्यं प्रणेतुमनलं भगवानपीशः ।  
साङ्ख्यादिनाऽन्यथयितं श्रुतिमूर्धवर्त्मो-
द्धर्तुं कथं परशिवांशमृते प्रभुः स्यात् ॥८४॥  
</details>

<details open><summary>विश्वास-प्रस्तुतिः</summary>

प्रसन्नगंभीरभवत्प्रणीत-
प्रबन्धसन्दर्भभवः प्रहर्षः ।  
प्रोत्साहयत्यात्मविदामृषीणां  
वरेण्य विश्राणयितुं वरं ते ॥८५॥  
</details>

<details><summary>मूलम्</summary>

प्रसन्नगंभीरभवत्प्रणीत-
प्रबन्धसन्दर्भभवः प्रहर्षः ।  
प्रोत्साहयत्यात्मविदामृषीणां  
वरेण्य विश्राणयितुं वरं ते ॥८५॥  
</details>

<details open><summary>विश्वास-प्रस्तुतिः</summary>

अष्टौ वयांसि विधिना तव वत्स दत्ता-
न्यन्यानि चाष्ट भवता सुधियाऽऽर्जितानि ।  
भूयोऽपि षोडश भवन्तु भवाज्ञया ते  
भूयाच्च भाष्यमिदमारविचन्द्रतारम् ॥८६॥  
</details>

<details><summary>मूलम्</summary>

अष्टौ वयांसि विधिना तव वत्स दत्ता-
न्यन्यानि चाष्ट भवता सुधियाऽऽर्जितानि ।  
भूयोऽपि षोडश भवन्तु भवाज्ञया ते  
भूयाच्च भाष्यमिदमारविचन्द्रतारम् ॥८६॥  
</details>

<details open><summary>विश्वास-प्रस्तुतिः</summary>

ततः स वेदान्तरहस्यवेत्ता  
भेत्ताऽमतानां तरसा मतानाम् ।  
प्रयागमागात्प्रथमं जिगीषुः  
कुमारिलं साधितकर्मजालम् ॥८७॥  
</details>

<details><summary>मूलम्</summary>

ततः स वेदान्तरहस्यवेत्ता  
भेत्ताऽमतानां तरसा मतानाम् ।  
प्रयागमागात्प्रथमं जिगीषुः  
कुमारिलं साधितकर्मजालम् ॥८७॥  
</details>

<details open><summary>विश्वास-प्रस्तुतिः</summary>

८॥गिरेरवप्लुत्य गतिः सतां यः  
प्रामाण्यमाम्नायगिरामवादीत् ।  
यस्य प्रसादात्त्रिदिवौकसोऽपि  
प्रपेदिरे प्राक्तनयज्ञभागान् ॥८८॥  
</details>

<details><summary>मूलम्</summary>

८॥गिरेरवप्लुत्य गतिः सतां यः  
प्रामाण्यमाम्नायगिरामवादीत् ।  
यस्य प्रसादात्त्रिदिवौकसोऽपि  
प्रपेदिरे प्राक्तनयज्ञभागान् ॥८८॥  
</details>

<details open><summary>विश्वास-प्रस्तुतिः</summary>

सोऽयं गुरोरुन्मथनप्रसक्तं  
महत्तरं दोषमपाकरिष्णुः ।  
अशेषवेदार्थविदास्तिकत्वात्  
तुषानलं प्राविशदेष धीरः ॥८९॥  
</details>

<details><summary>मूलम्</summary>

सोऽयं गुरोरुन्मथनप्रसक्तं  
महत्तरं दोषमपाकरिष्णुः ।  
अशेषवेदार्थविदास्तिकत्वात्  
तुषानलं प्राविशदेष धीरः ॥८९॥  
</details>

<details open><summary>विश्वास-प्रस्तुतिः</summary>

श्रुत्वेति तां सत्वरमेष गच्छन्  
व्यालोकयत्तं तुषराशिसंस्थम् ।  
प्रभाकराद्यैः प्रथितप्रभावैः  
उपस्थितं साश्रुमुखैर्विनेयैः ॥९०॥  
</details>

<details><summary>मूलम्</summary>

श्रुत्वेति तां सत्वरमेष गच्छन्  
व्यालोकयत्तं तुषराशिसंस्थम् ।  
प्रभाकराद्यैः प्रथितप्रभावैः  
उपस्थितं साश्रुमुखैर्विनेयैः ॥९०॥  
</details>

<details open><summary>विश्वास-प्रस्तुतिः</summary>

दृष्ट्वा भाष्यं हृष्टचेताः कुमारः  
प्रोचे वाचं शङ्करं देशिकेन्द्रम् ।  
लोके त्वल्पो मत्सरग्रामशाली  
सर्वज्ञानो नाल्पभावस्य पात्रम् ॥९१॥  
</details>

<details><summary>मूलम्</summary>

दृष्ट्वा भाष्यं हृष्टचेताः कुमारः  
प्रोचे वाचं शङ्करं देशिकेन्द्रम् ।  
लोके त्वल्पो मत्सरग्रामशाली  
सर्वज्ञानो नाल्पभावस्य पात्रम् ॥९१॥  
</details>

<details open><summary>विश्वास-प्रस्तुतिः</summary>

भवादृशां दर्शनमेव लोके  
विशेषतोऽस्मिन् समये दुरापम् ।  
पुराऽऽर्जितैः पुण्यचयैः कथञ्चित्  
त्वमद्य मे दृष्टिपथं गतोऽभूः ॥९२॥  
</details>

<details><summary>मूलम्</summary>

भवादृशां दर्शनमेव लोके  
विशेषतोऽस्मिन् समये दुरापम् ।  
पुराऽऽर्जितैः पुण्यचयैः कथञ्चित्  
त्वमद्य मे दृष्टिपथं गतोऽभूः ॥९२॥  
</details>

<details open><summary>विश्वास-प्रस्तुतिः</summary>

निर्व्याजकारुण्य मुहूर्तमात्रम्  
अत्र त्वया भाव्यमहं तु यावत् ।  
योगीन्द्रहृत्पङ्कजभाग्यमेतत्  
त्यजाम्यसून् रूपमवेक्षमाण: ॥९३॥  
</details>

<details><summary>मूलम्</summary>

निर्व्याजकारुण्य मुहूर्तमात्रम्  
अत्र त्वया भाव्यमहं तु यावत् ।  
योगीन्द्रहृत्पङ्कजभाग्यमेतत्  
त्यजाम्यसून् रूपमवेक्षमाण: ॥९३॥  
</details>

<details open><summary>विश्वास-प्रस्तुतिः</summary>

इत्यूचिवांसमिममिद्धसुखप्रकाशं  
ब्रह्मोपदिश्य बहिरन्तरपास्तमोहम् ।  
तन्वन्दयानिधिरसौ तरसाऽभ्रमार्गात्  
श्रीमण्डनस्य निलयं स इयेष गन्तुम् ॥९४॥  
</details>

<details><summary>मूलम्</summary>

इत्यूचिवांसमिममिद्धसुखप्रकाशं  
ब्रह्मोपदिश्य बहिरन्तरपास्तमोहम् ।  
तन्वन्दयानिधिरसौ तरसाऽभ्रमार्गात्  
श्रीमण्डनस्य निलयं स इयेष गन्तुम् ॥९४॥  
</details>

<details open><summary>विश्वास-प्रस्तुतिः</summary>

अथ प्रतस्थे भगवान् प्रयागात्  
तं मण्डनं पण्डितमाशु जेतुम् ।  
गच्छन् स्वसृत्या पुरमालुलोके  
माहिष्मतीं मण्डनमण्डितां सः ॥९५॥  
</details>

<details><summary>मूलम्</summary>

अथ प्रतस्थे भगवान् प्रयागात्  
तं मण्डनं पण्डितमाशु जेतुम् ।  
गच्छन् स्वसृत्या पुरमालुलोके  
माहिष्मतीं मण्डनमण्डितां सः ॥९५॥  
</details>

<details open><summary>विश्वास-प्रस्तुतिः</summary>

प्रफुल्लराजीववने विहारी  
तरङ्गरिङ्गत्कणशीकरार्द्रः ।  
रेवामरुत्कंपितसालमालः  
श्रमापहृद् भाष्यकृतं सिषेवे ॥९६॥  
</details>

<details><summary>मूलम्</summary>

प्रफुल्लराजीववने विहारी  
तरङ्गरिङ्गत्कणशीकरार्द्रः ।  
रेवामरुत्कंपितसालमालः  
श्रमापहृद् भाष्यकृतं सिषेवे ॥९६॥  
</details>

<details open><summary>विश्वास-प्रस्तुतिः</summary>

तस्मिन् स विश्रम्य कृताह्निकः सन्  
खस्वस्तिकारोहणशालिनीने ।  
गच्छन्नसौ मण्डनपण्डितौको  
दासीस्तदीयाः स ददर्श मार्गे ॥९७॥  
</details>

<details><summary>मूलम्</summary>

तस्मिन् स विश्रम्य कृताह्निकः सन्  
खस्वस्तिकारोहणशालिनीने ।  
गच्छन्नसौ मण्डनपण्डितौको  
दासीस्तदीयाः स ददर्श मार्गे ॥९७॥  
</details>

<details open><summary>विश्वास-प्रस्तुतिः</summary>

कुत्रालयो मण्डनपण्डितस्ये-
त्येताः स पप्रच्छ जलाय गन्त्रीः ।  
ताश्चापि दृष्ट्वाऽद्भुतशङ्करं तं  
सन्तोषवत्यो ददुरुत्तरं स्म ॥९८॥  
</details>

<details><summary>मूलम्</summary>

कुत्रालयो मण्डनपण्डितस्ये-
त्येताः स पप्रच्छ जलाय गन्त्रीः ।  
ताश्चापि दृष्ट्वाऽद्भुतशङ्करं तं  
सन्तोषवत्यो ददुरुत्तरं स्म ॥९८॥  
</details>

<details open><summary>विश्वास-प्रस्तुतिः</summary>

स्वतः प्रमाणं परतः प्रमाणं  
कीराङ्गना यत्र गिरं गिरन्ति ।  
द्वारस्थ नीडान्तर संनिरुद्धा  
जानीहि तन्मण्डनपण्डितौकः ॥९९॥+++(5)+++  
</details>

<details><summary>मूलम्</summary>

स्वतः प्रमाणं परतः प्रमाणं  
कीराङ्गना यत्र गिरं गिरन्ति ।  
द्वारस्थ नीडान्तर संनिरुद्धा  
जानीहि तन्मण्डनपण्डितौकः ॥९९॥  
</details>

<details open><summary>विश्वास-प्रस्तुतिः</summary>

फलप्रदं कर्म फलप्रदोऽजः  
कीराङ्गना यत्र गिरं गिरन्ति ।  
द्वारस्थनीडान्तर संनिरुद्धा  
जानीहि तन्मण्डनपण्डितौकः ॥१००॥  
</details>

<details><summary>मूलम्</summary>

फलप्रदं कर्म फलप्रदोऽजः  
कीराङ्गना यत्र गिरं गिरन्ति ।  
द्वारस्थनीडान्तर संनिरुद्धा  
जानीहि तन्मण्डनपण्डितौकः ॥१००॥  
</details>

<details open><summary>विश्वास-प्रस्तुतिः</summary>

जगद् ध्रुवं स्याज्जगदध्रुवं स्यात्  
कीराङ्गना यत्र गिरं गिरन्ति ।  
द्वारस्थ नीडान्तर संनिरुद्धा  
जानीहि तन्मण्डनपण्डितौकः ॥१०१॥  
</details>

<details><summary>मूलम्</summary>

जगद् ध्रुवं स्याज्जगदध्रुवं स्यात्  
कीराङ्गना यत्र गिरं गिरन्ति ।  
द्वारस्थ नीडान्तर संनिरुद्धा  
जानीहि तन्मण्डनपण्डितौकः ॥१०१॥  
</details>

<details open><summary>विश्वास-प्रस्तुतिः</summary>

पीत्वा तदुक्तीरथ तस्य गेहात्  
गत्वा बहिः सद्म कवाटगुप्तम् ।  
दुर्वेशमालोच्य स योगशक्त्या  
व्योमाध्वनाऽवातरदङ्गणान्तः ॥१०२॥  
</details>

<details><summary>मूलम्</summary>

पीत्वा तदुक्तीरथ तस्य गेहात्  
गत्वा बहिः सद्म कवाटगुप्तम् ।  
दुर्वेशमालोच्य स योगशक्त्या  
व्योमाध्वनाऽवातरदङ्गणान्तः ॥१०२॥  
</details>

<details open><summary>विश्वास-प्रस्तुतिः</summary>

सौधाग्रसञ्च्छन्ननभोऽवकाशं  
प्रविश्य तत्प्राप्य कवेः सकाशम् ।  
विद्याविशेषात्तयशःप्रकाशं  
ददर्श तं पद्मजसन्निकाशम् ॥१०३॥  
</details>

<details><summary>मूलम्</summary>

सौधाग्रसञ्च्छन्ननभोऽवकाशं  
प्रविश्य तत्प्राप्य कवेः सकाशम् ।  
विद्याविशेषात्तयशःप्रकाशं  
ददर्श तं पद्मजसन्निकाशम् ॥१०३॥  
</details>

<details open><summary>विश्वास-प्रस्तुतिः</summary>

तपोमहिम्नैव तपोनिधानं  
सजैमिनिं सत्यवतीतनूजम् ।  
यथाविधि श्राद्धविधौ निमन्त्र्य  
तत्पादपद्मान्यवनेजयन्तम् ॥१०४॥  
</details>

<details><summary>मूलम्</summary>

तपोमहिम्नैव तपोनिधानं  
सजैमिनिं सत्यवतीतनूजम् ।  
यथाविधि श्राद्धविधौ निमन्त्र्य  
तत्पादपद्मान्यवनेजयन्तम् ॥१०४॥  
</details>

<details open><summary>विश्वास-प्रस्तुतिः</summary>

अथोपसंस्पृश्य जलं स शान्तः  
ससंभ्रमं मण्डनपण्डितोऽपि ।  
व्यासाज्ञया शास्त्रविदर्चयित्वा  
न्यमन्त्रयद्भैक्षकृते महर्षिम् ॥१०५॥  
</details>

<details><summary>मूलम्</summary>

अथोपसंस्पृश्य जलं स शान्तः  
ससंभ्रमं मण्डनपण्डितोऽपि ।  
व्यासाज्ञया शास्त्रविदर्चयित्वा  
न्यमन्त्रयद्भैक्षकृते महर्षिम् ॥१०५॥  
</details>

<details open><summary>विश्वास-प्रस्तुतिः</summary>

स चाब्रवीत्सौम्य विवादभिक्षाम्  
इच्छन् भवत्संनिधिमागतोऽस्मि ।  
साऽन्योन्यशिष्यत्वपणा प्रदेया  
नास्त्यादरः प्राकृतभक्तभैक्ष्ये ॥१०६॥  
</details>

<details><summary>मूलम्</summary>

स चाब्रवीत्सौम्य विवादभिक्षाम्  
इच्छन् भवत्संनिधिमागतोऽस्मि ।  
साऽन्योन्यशिष्यत्वपणा प्रदेया  
नास्त्यादरः प्राकृतभक्तभैक्ष्ये ॥१०६॥  
</details>

<details open><summary>विश्वास-प्रस्तुतिः</summary>

मम न किञ्चिदपि ध्रुवमीप्सितं  
श्रुतिशिरःपथविस्तृतिमन्तरा ।  
अवहितेन मखेष्ववधीरितः  
स भवता भवतापहिमद्युतिः ॥१०७॥  
</details>

<details><summary>मूलम्</summary>

मम न किञ्चिदपि ध्रुवमीप्सितं  
श्रुतिशिरःपथविस्तृतिमन्तरा ।  
अवहितेन मखेष्ववधीरितः  
स भवता भवतापहिमद्युतिः ॥१०७॥  
</details>

<details open><summary>विश्वास-प्रस्तुतिः</summary>

जगति संप्रति तं प्रथयाम्यहं  
समभिभूय समस्तविवादिनम् ।  
त्वमपि संश्रय मे मतमुत्तमं  
विवद वा वद वाऽस्मि जितस्त्विति ॥१०८॥  
</details>

<details><summary>मूलम्</summary>

जगति संप्रति तं प्रथयाम्यहं  
समभिभूय समस्तविवादिनम् ।  
त्वमपि संश्रय मे मतमुत्तमं  
विवद वा वद वाऽस्मि जितस्त्विति ॥१०८॥  
</details>

<details open><summary>विश्वास-प्रस्तुतिः</summary>

इति यतिप्रवरस्य निशम्य तद्  
वचनमर्थवदागतविस्मयः ।  
परिभवेन नवेन महायशाः  
स निजगौ निजगौरवमास्थितः ॥१०९॥  
</details>

<details><summary>मूलम्</summary>

इति यतिप्रवरस्य निशम्य तद्  
वचनमर्थवदागतविस्मयः ।  
परिभवेन नवेन महायशाः  
स निजगौ निजगौरवमास्थितः ॥१०९॥  
</details>

<details open><summary>विश्वास-प्रस्तुतिः</summary>

वादं करिष्यामि न सन्दिहेऽत्र  
जयाजयौ नौ वदिता न कश्चित् ।  
न कण्ठशोषैकफलो विवादो  
मिथो जिगीषू कुरुतस्तु वादम् ॥११०॥  
</details>

<details><summary>मूलम्</summary>

वादं करिष्यामि न सन्दिहेऽत्र  
जयाजयौ नौ वदिता न कश्चित् ।  
न कण्ठशोषैकफलो विवादो  
मिथो जिगीषू कुरुतस्तु वादम् ॥११०॥  
</details>

<details open><summary>विश्वास-प्रस्तुतिः</summary>

तथेति सूक्ते स्मितशङ्करेण  
भविष्यते वादकथा श्व एव ।  
तत्साक्षिभावं व्रजतं मुनीन्द्रौ  
इत्यर्थयद् बादरजैमिनी सः ॥१११॥  
</details>

<details><summary>मूलम्</summary>

तथेति सूक्ते स्मितशङ्करेण  
भविष्यते वादकथा श्व एव ।  
तत्साक्षिभावं व्रजतं मुनीन्द्रौ  
इत्यर्थयद् बादरजैमिनी सः ॥१११॥  
</details>

<details open><summary>विश्वास-प्रस्तुतिः</summary>

विधाय भार्यां विदुषीं सदस्यां  
विधीयतां वादकथा सुधीन्द्र ।  
इत्थं सरस्वत्यवतारताज्ञौ  
तद्धर्मपत्न्यास्तमभाषिषाताम् ॥११२॥  
</details>

<details><summary>मूलम्</summary>

विधाय भार्यां विदुषीं सदस्यां  
विधीयतां वादकथा सुधीन्द्र ।  
इत्थं सरस्वत्यवतारताज्ञौ  
तद्धर्मपत्न्यास्तमभाषिषाताम् ॥११२॥  
</details>

<details open><summary>विश्वास-प्रस्तुतिः</summary>

अथानुमोद्याभिहितं मुनिभ्यां  
स मण्डनार्यः प्रकृतं चिकीर्षुः ।  
आनर्च दैवोपगतान्मुनीन्द्रान्  
अग्नीनिव त्रीन्मुनिशेखरांस्तान् ॥११३॥  
</details>

<details><summary>मूलम्</summary>

अथानुमोद्याभिहितं मुनिभ्यां  
स मण्डनार्यः प्रकृतं चिकीर्षुः ।  
आनर्च दैवोपगतान्मुनीन्द्रान्  
अग्नीनिव त्रीन्मुनिशेखरांस्तान् ॥११३॥  
</details>

<details open><summary>विश्वास-प्रस्तुतिः</summary>

अथ क्रियान्ते किल सूपविष्टाः  
त्रय्यन्तवेद्यार्थविदस्त्रयोऽमी ।  
अमन्त्रयंश्चारु परस्परं ते  
मुहूर्तमात्रं किमपि प्रहृष्टाः ॥११४॥  
</details>

<details><summary>मूलम्</summary>

अथ क्रियान्ते किल सूपविष्टाः  
त्रय्यन्तवेद्यार्थविदस्त्रयोऽमी ।  
अमन्त्रयंश्चारु परस्परं ते  
मुहूर्तमात्रं किमपि प्रहृष्टाः ॥११४॥  
</details>

<details open><summary>विश्वास-प्रस्तुतिः</summary>

प्रातः शोणसरोजबान्धवरुचिप्रद्योतितेव्योमनि  
प्रख्यातः स विधाय कर्म नियतं प्रज्ञावतामग्रणीः ।  
साकं शिष्यवरैः प्रपद्य सदनं सन्मण्डितं माण्डनं  
वादायोपविवेश पण्डितसभामध्ये मुनिर्ध्येयवित्॥११५॥  
</details>

<details><summary>मूलम्</summary>

प्रातः शोणसरोजबान्धवरुचिप्रद्योतितेव्योमनि  
प्रख्यातः स विधाय कर्म नियतं प्रज्ञावतामग्रणीः ।  
साकं शिष्यवरैः प्रपद्य सदनं सन्मण्डितं माण्डनं  
वादायोपविवेश पण्डितसभामध्ये मुनिर्ध्येयवित्॥११५॥  
</details>

<details open><summary>विश्वास-प्रस्तुतिः</summary>

ततः समादिश्य सदस्यतायां  
सधर्मिणीं मण्डनपण्डितोऽपि ।  
स शारदां नाम समस्तविद्या-
विशारदां वादसमुत्सुकोऽभूत् ॥११६॥  
</details>

<details><summary>मूलम्</summary>

ततः समादिश्य सदस्यतायां  
सधर्मिणीं मण्डनपण्डितोऽपि ।  
स शारदां नाम समस्तविद्या-
विशारदां वादसमुत्सुकोऽभूत् ॥११६॥  
</details>

<details open><summary>विश्वास-प्रस्तुतिः</summary>

पत्या नियुक्ता पतिदेवता सा  
सदस्यभावे सुदती चकाशे ।  
तयोर्विवेक्तुं श्रुततारतम्यं  
समागता संसदि भारतीव ॥११७॥  
</details>

<details><summary>मूलम्</summary>

पत्या नियुक्ता पतिदेवता सा  
सदस्यभावे सुदती चकाशे ।  
तयोर्विवेक्तुं श्रुततारतम्यं  
समागता संसदि भारतीव ॥११७॥  
</details>

<details open><summary>विश्वास-प्रस्तुतिः</summary>

प्रवृद्धवादोत्सुकतां तदीयां  
विज्ञाय विज्ञः प्रथमं यतीन्द्रः ।  
परावरज्ञः स परावरैक्य-
परां प्रतिज्ञामकरोत्स्वकीयाम् ॥११८॥  
</details>

<details><summary>मूलम्</summary>

प्रवृद्धवादोत्सुकतां तदीयां  
विज्ञाय विज्ञः प्रथमं यतीन्द्रः ।  
परावरज्ञः स परावरैक्य-
परां प्रतिज्ञामकरोत्स्वकीयाम् ॥११८॥  
</details>

<details open><summary>विश्वास-प्रस्तुतिः</summary>

ब्रह्मैकं परमार्थसच्चिदमलं विश्वप्रपञ्चात्मना  
शुक्ती रूप्यपरात्मनेव बहलाज्ञानावृतं भासते ।  
तज्ञानान्निखिलप्रपञ्चनिलया स्वात्मव्यवस्था परं  
निर्वाणं जनिमुक्तमभ्युपगतं मानं श्रुतेर्मस्तकम् ॥११९॥  
</details>

<details><summary>मूलम्</summary>

ब्रह्मैकं परमार्थसच्चिदमलं विश्वप्रपञ्चात्मना  
शुक्ती रूप्यपरात्मनेव बहलाज्ञानावृतं भासते ।  
तज्ञानान्निखिलप्रपञ्चनिलया स्वात्मव्यवस्था परं  
निर्वाणं जनिमुक्तमभ्युपगतं मानं श्रुतेर्मस्तकम् ॥११९॥  
</details>

<details open><summary>विश्वास-प्रस्तुतिः</summary>

बाढं जये यदि पराजयभागहं स्यां  
सन्न्यासमङ्ग परिहृत्य कषायचेलम् ।  
शुक्लं वसीय वसनं द्वयभारतीयं  
वादे जयाजयफलप्रतिदीपिकाऽस्तु ॥१२०॥  
</details>

<details><summary>मूलम्</summary>

बाढं जये यदि पराजयभागहं स्यां  
सन्न्यासमङ्ग परिहृत्य कषायचेलम् ।  
शुक्लं वसीय वसनं द्वयभारतीयं  
वादे जयाजयफलप्रतिदीपिकाऽस्तु ॥१२०॥  
</details>

<details open><summary>विश्वास-प्रस्तुतिः</summary>

इत्थं प्रतिज्ञां कृतवत्युदारां  
श्रीशङ्करे भिक्षुवरे स्वकीयाम् ।  
स विश्वरूपो गृहमेधिवर्यः  
चक्रे प्रतिज्ञां स्वमतप्रतिष्ठाम् ॥१२१॥  
</details>

<details><summary>मूलम्</summary>

इत्थं प्रतिज्ञां कृतवत्युदारां  
श्रीशङ्करे भिक्षुवरे स्वकीयाम् ।  
स विश्वरूपो गृहमेधिवर्यः  
चक्रे प्रतिज्ञां स्वमतप्रतिष्ठाम् ॥१२१॥  
</details>

<details open><summary>विश्वास-प्रस्तुतिः</summary>

वेदान्ता न प्रमाणं चितिवपुषि पदे तत्र सङ्गत्ययोगात्  
पूर्वो भागः प्रमाणं पदचयगमिते कार्यवस्तुन्यशेषे ।  
शब्दानां कार्यमात्रं प्रति समधिगता शक्तिरभ्युन्नतानां  
कर्मभ्यो मुक्तिरिष्टा तदिह तनुभृतामायुषः स्यात्समाप्तेः॥१२२॥  
</details>

<details><summary>मूलम्</summary>

वेदान्ता न प्रमाणं चितिवपुषि पदे तत्र सङ्गत्ययोगात्  
पूर्वो भागः प्रमाणं पदचयगमिते कार्यवस्तुन्यशेषे ।  
शब्दानां कार्यमात्रं प्रति समधिगता शक्तिरभ्युन्नतानां  
कर्मभ्यो मुक्तिरिष्टा तदिह तनुभृतामायुषः स्यात्समाप्तेः॥१२२॥  
</details>

<details open><summary>विश्वास-प्रस्तुतिः</summary>

वादे कृतेऽस्मिन्यदि मे जयान्यः  
त्वयोदितात्स्याद्विपरीतभावः ।  
येयं त्वयाऽभूद्गदिता प्रसाक्ष्ये  
जानाति चेत्सा भविता वधूर्मे॥१२३॥  
</details>

<details><summary>मूलम्</summary>

वादे कृतेऽस्मिन्यदि मे जयान्यः  
त्वयोदितात्स्याद्विपरीतभावः ।  
येयं त्वयाऽभूद्गदिता प्रसाक्ष्ये  
जानाति चेत्सा भविता वधूर्मे॥१२३॥  
</details>

<details open><summary>विश्वास-प्रस्तुतिः</summary>

जेतुः पराजित इहाश्रममाददीते-
त्येतौ मिथः कृतपणौ यतिविश्वरूपौ ।  
अंबामुदारधिषणामभिषिच्य साक्ष्ये  
जल्पं वितेनतुरथो जयदत्तदृष्टी ॥१२४॥  
</details>

<details><summary>मूलम्</summary>

जेतुः पराजित इहाश्रममाददीते-
त्येतौ मिथः कृतपणौ यतिविश्वरूपौ ।  
अंबामुदारधिषणामभिषिच्य साक्ष्ये  
जल्पं वितेनतुरथो जयदत्तदृष्टी ॥१२४॥  
</details>

<details open><summary>विश्वास-प्रस्तुतिः</summary>

आवश्यकं परिसमाप्य दिने दिने तौ  
वादं समं व्यतनुतां किल सर्ववेदौ ।  
एवं विजेतुमनसोरुपविष्टयोस्तां  
मालां गले न्यधित सोभयभारतीयम् ॥१२५॥  
</details>

<details><summary>मूलम्</summary>

आवश्यकं परिसमाप्य दिने दिने तौ  
वादं समं व्यतनुतां किल सर्ववेदौ ।  
एवं विजेतुमनसोरुपविष्टयोस्तां  
मालां गले न्यधित सोभयभारतीयम् ॥१२५॥  
</details>

<details open><summary>विश्वास-प्रस्तुतिः</summary>

माला यदा मलिनभावमुपैति कण्ठे  
यस्यापि तस्य विजयेतरनिश्चयः स्यात् ।  
उक्त्वा गृहं गतवती गृहकर्मसक्ता  
भिक्षाशनेऽपि चरितुं गृहिमस्करिभ्याम् ॥१२६॥  
</details>

<details><summary>मूलम्</summary>

माला यदा मलिनभावमुपैति कण्ठे  
यस्यापि तस्य विजयेतरनिश्चयः स्यात् ।  
उक्त्वा गृहं गतवती गृहकर्मसक्ता  
भिक्षाशनेऽपि चरितुं गृहिमस्करिभ्याम् ॥१२६॥  
</details>

<details open><summary>विश्वास-प्रस्तुतिः</summary>

ततो यतिक्ष्माभृदवेक्ष्य दाक्ष्यं  
क्षोदक्षमं तस्य विचक्षणस्य ।  
चिक्षेप तं क्षोभितसर्वपक्षं  
विद्वत्समक्षाऽप्रतिभातकक्ष्यम् ॥१२७॥  
</details>

<details><summary>मूलम्</summary>

ततो यतिक्ष्माभृदवेक्ष्य दाक्ष्यं  
क्षोदक्षमं तस्य विचक्षणस्य ।  
चिक्षेप तं क्षोभितसर्वपक्षं  
विद्वत्समक्षाऽप्रतिभातकक्ष्यम् ॥१२७॥  
</details>

<details open><summary>विश्वास-प्रस्तुतिः</summary>

इत्याद्या दृढयुक्तिरस्य शुशुभे दत्तानुमोदागिरां  
देव्या तादृशविश्वरूपरभसावष्टंभमुष्टिन्धया ।  
भर्तृन्यासविलक्ष्यसूक्तिजननीसाक्षित्वकुक्षिंभरिः  
सश्लाघाद्भुतपुष्पवृष्टिलहरी सौगन्ध्यपाणिन्धया ॥१२८॥  
</details>

<details><summary>मूलम्</summary>

इत्याद्या दृढयुक्तिरस्य शुशुभे दत्तानुमोदागिरां  
देव्या तादृशविश्वरूपरभसावष्टंभमुष्टिन्धया ।  
भर्तृन्यासविलक्ष्यसूक्तिजननीसाक्षित्वकुक्षिंभरिः  
सश्लाघाद्भुतपुष्पवृष्टिलहरी सौगन्ध्यपाणिन्धया ॥१२८॥  
</details>

<details open><summary>विश्वास-प्रस्तुतिः</summary>

इत्थं यतिक्षितिपतेरनुमोद्य युक्तिं  
मालां च मण्डनगले मलिनामवेक्ष्य ।  
भिक्षार्थमुच्चलतमद्य युवामितीमौ  
आचष्ट तं पुनरुवाच यतीन्द्रमंबा ॥१२९॥  
</details>

<details><summary>मूलम्</summary>

इत्थं यतिक्षितिपतेरनुमोद्य युक्तिं  
मालां च मण्डनगले मलिनामवेक्ष्य ।  
भिक्षार्थमुच्चलतमद्य युवामितीमौ  
आचष्ट तं पुनरुवाच यतीन्द्रमंबा ॥१२९॥  
</details>

<details open><summary>विश्वास-प्रस्तुतिः</summary>

कोपातिरेकवशतः शपता पुरा मां  
दुर्वाससा तदवधिर्विहितो जयस्ते ।  
साऽहं यथागतमुपैमि शमिप्रवीरे-
त्युक्त्वा ससंभ्रमममुं निजधाम यान्तीम् ॥१३०॥  
</details>

<details><summary>मूलम्</summary>

कोपातिरेकवशतः शपता पुरा मां  
दुर्वाससा तदवधिर्विहितो जयस्ते ।  
साऽहं यथागतमुपैमि शमिप्रवीरे-
त्युक्त्वा ससंभ्रमममुं निजधाम यान्तीम् ॥१३०॥  
</details>

<details open><summary>विश्वास-प्रस्तुतिः</summary>

जानामि त्वां देवि देवस्य धातुः  
र्भार्यामिष्टामष्टमूर्तेः सगर्भ्याम् ।  
वाचामाद्यां देवतां विश्वगुप्त्यै  
चिन्मात्रामप्यात्तलक्ष्म्यादिरूपाम् ॥१३१॥  
</details>

<details><summary>मूलम्</summary>

जानामि त्वां देवि देवस्य धातुः  
र्भार्यामिष्टामष्टमूर्तेः सगर्भ्याम् ।  
वाचामाद्यां देवतां विश्वगुप्त्यै  
चिन्मात्रामप्यात्तलक्ष्म्यादिरूपाम् ॥१३१॥  
</details>

<details open><summary>विश्वास-प्रस्तुतिः</summary>

तस्मादस्मत्कल्पितेष्वर्च्यमाना  
स्थानेषु त्वं शारदाख्या दिशन्ती ।  
इष्टानर्थानृष्यशृङ्गादिकेषु  
क्षेत्रेष्वास्स्व प्राप्तसत्संनिधाना ॥१३२॥  
</details>

<details><summary>मूलम्</summary>

तस्मादस्मत्कल्पितेष्वर्च्यमाना  
स्थानेषु त्वं शारदाख्या दिशन्ती ।  
इष्टानर्थानृष्यशृङ्गादिकेषु  
क्षेत्रेष्वास्स्व प्राप्तसत्संनिधाना ॥१३२॥  
</details>

<details open><summary>विश्वास-प्रस्तुतिः</summary>

तथेति संश्रुत्य सरस्वती सा  
प्रायात्प्रियं धाम पितामहस्य ।  
अदर्शनं तत्र समीक्ष्य सर्वे  
आकस्मिकं विस्मयमीयुरुच्चैः ॥१३३॥  
</details>

<details><summary>मूलम्</summary>

तथेति संश्रुत्य सरस्वती सा  
प्रायात्प्रियं धाम पितामहस्य ।  
अदर्शनं तत्र समीक्ष्य सर्वे  
आकस्मिकं विस्मयमीयुरुच्चैः ॥१३३॥  
</details>

<details open><summary>विश्वास-प्रस्तुतिः</summary>

मण्डनमिश्रोऽप्यथ विधिपूर्वं  
दत्त्वा वित्तं यागे सर्वम् ।  
आत्मारोपितशोचिष्केशो  
भेजे शङ्करमस्तमिताशः ॥१३४॥  
</details>

<details><summary>मूलम्</summary>

मण्डनमिश्रोऽप्यथ विधिपूर्वं  
दत्त्वा वित्तं यागे सर्वम् ।  
आत्मारोपितशोचिष्केशो  
भेजे शङ्करमस्तमिताशः ॥१३४॥  
</details>

<details open><summary>विश्वास-प्रस्तुतिः</summary>

सन्न्यासगृह्यविधिना सकलानि कर्मा-
ण्यह्नाय शङ्करगुरुर्विदुषोऽस्य कुर्वन् ।  
कर्णे जगौ किमपि तत्त्वमसीति वाक्यं  
कर्णेजपं निखिलसंसृतिदुःखहानेः ॥१३५॥  
</details>

<details><summary>मूलम्</summary>

सन्न्यासगृह्यविधिना सकलानि कर्मा-
ण्यह्नाय शङ्करगुरुर्विदुषोऽस्य कुर्वन् ।  
कर्णे जगौ किमपि तत्त्वमसीति वाक्यं  
कर्णेजपं निखिलसंसृतिदुःखहानेः ॥१३५॥  
</details>

<details open><summary>विश्वास-प्रस्तुतिः</summary>

एवं पुराणगुरुणा परमात्मतत्त्वं  
शिष्टो गुरोश्चरणयोर्निपपात तस्य ।  
धन्योऽस्म्यहं तव गुरो करुणाकटाक्ष-
पातेन पातिततमा इति भाषमाणः ॥१३६॥  
</details>

<details><summary>मूलम्</summary>

एवं पुराणगुरुणा परमात्मतत्त्वं  
शिष्टो गुरोश्चरणयोर्निपपात तस्य ।  
धन्योऽस्म्यहं तव गुरो करुणाकटाक्ष-
पातेन पातिततमा इति भाषमाणः ॥१३६॥  
</details>

<details open><summary>विश्वास-प्रस्तुतिः</summary>

ततः स संप्राप्य सुरेश्वराख्यां  
दिगङ्गनाभिः क्रियमाणसख्याम् ।  
सच्छिष्यतां भाष्यकृतश्च मुख्याम्  
अवाप तुच्छीकृतधातृसौख्याम् ॥१३७॥  
</details>

<details><summary>मूलम्</summary>

ततः स संप्राप्य सुरेश्वराख्यां  
दिगङ्गनाभिः क्रियमाणसख्याम् ।  
सच्छिष्यतां भाष्यकृतश्च मुख्याम्  
अवाप तुच्छीकृतधातृसौख्याम् ॥१३७॥  
</details>

<details open><summary>विश्वास-प्रस्तुतिः</summary>

इति वशीकृतमण्डनपण्डितः  
प्रणतसत्करणत्रयदण्डितः ।  
सकलसद्गुणमण्डलमण्डितः  
स निरगात् कृतदुर्मतखण्डितः ॥१३८॥  
</details>

<details><summary>मूलम्</summary>

इति वशीकृतमण्डनपण्डितः  
प्रणतसत्करणत्रयदण्डितः ।  
सकलसद्गुणमण्डलमण्डितः  
स निरगात् कृतदुर्मतखण्डितः ॥१३८॥  
</details>

<details open><summary>विश्वास-प्रस्तुतिः</summary>

तत्र महाराष्ट्रमुखे देशे  
ग्रन्थान् प्रचारयन् प्राज्ञतमः ।  
शमितमतान्तरमानः शनकैः  
सनकोपमोऽगमच्छ्रीशैलम् ॥१३९॥  
</details>

<details><summary>मूलम्</summary>

तत्र महाराष्ट्रमुखे देशे  
ग्रन्थान् प्रचारयन् प्राज्ञतमः ।  
शमितमतान्तरमानः शनकैः  
सनकोपमोऽगमच्छ्रीशैलम् ॥१३९॥  
</details>

<details open><summary>विश्वास-प्रस्तुतिः</summary>

प्रणमद्भवबीजभर्जनं  
प्रणिपत्यामृतसंपदार्जनम् ।  
प्रमुमोद स मल्लिकार्जुनं  
भ्रमरांबासचिवं नतार्जुनम् ॥१४०॥  
</details>

<details><summary>मूलम्</summary>

प्रणमद्भवबीजभर्जनं  
प्रणिपत्यामृतसंपदार्जनम् ।  
प्रमुमोद स मल्लिकार्जुनं  
भ्रमरांबासचिवं नतार्जुनम् ॥१४०॥  
</details>

<details open><summary>विश्वास-प्रस्तुतिः</summary>

तीररुहैः कृष्णायास्तीरेऽवात्सीत्तिरोहितोष्णायाः  
आवर्जिततृष्णाया आचार्येन्द्रो निरस्तकार्ष्ण्यायाः ॥१४१॥  
</details>

<details><summary>मूलम्</summary>

तीररुहैः कृष्णायास्तीरेऽवात्सीत्तिरोहितोष्णायाः  
आवर्जिततृष्णाया आचार्येन्द्रो निरस्तकार्ष्ण्यायाः ॥१४१॥  
</details>

<details open><summary>विश्वास-प्रस्तुतिः</summary>

अथैकदासौ यतिसार्वभौमः  
तीर्थानि सर्वाणि चरन् सतीर्थ्यैः ।  
घोरात् कलेर्गोपितधर्ममागात्  
गोकर्णमभ्यर्णचलार्णवौघम् ॥१४२॥  
</details>

<details><summary>मूलम्</summary>

अथैकदासौ यतिसार्वभौमः  
तीर्थानि सर्वाणि चरन् सतीर्थ्यैः ।  
घोरात् कलेर्गोपितधर्ममागात्  
गोकर्णमभ्यर्णचलार्णवौघम् ॥१४२॥  
</details>

<details open><summary>विश्वास-प्रस्तुतिः</summary>

विरिञ्चिनांभोरुहनाभवन्द्यं  
प्रपञ्चनाट्याद्भुतसूत्रधारम् ।  
तुष्टाव वामार्धवधूटिमस्त-
दुष्टावलेपं प्रणमन् महेशम् ॥१४३॥  
</details>

<details><summary>मूलम्</summary>

विरिञ्चिनांभोरुहनाभवन्द्यं  
प्रपञ्चनाट्याद्भुतसूत्रधारम् ।  
तुष्टाव वामार्धवधूटिमस्त-
दुष्टावलेपं प्रणमन् महेशम् ॥१४३॥  
</details>

<details open><summary>विश्वास-प्रस्तुतिः</summary>

गुणत्रयातीतविभाव्यमित्थं  
गोकर्णनाथं वचसाऽर्चयित्वा ।  
तिस्रः स रात्रीस्त्रिजगत्पवित्रे  
क्षेत्रे मुदैष क्षिपति स्म कालम् ॥१४४॥  
</details>

<details><summary>मूलम्</summary>

गुणत्रयातीतविभाव्यमित्थं  
गोकर्णनाथं वचसाऽर्चयित्वा ।  
तिस्रः स रात्रीस्त्रिजगत्पवित्रे  
क्षेत्रे मुदैष क्षिपति स्म कालम् ॥१४४॥  
</details>

<details open><summary>विश्वास-प्रस्तुतिः</summary>

वैकुण्ठकैलासविवर्तभूतं  
हरन्नताघं हरिशङ्कराख्यम् ।  
दिव्यस्थलं देशिकसार्वभौमः  
तीर्थप्रवासी न चिरादयासीत् ॥१४५॥  
</details>

<details><summary>मूलम्</summary>

वैकुण्ठकैलासविवर्तभूतं  
हरन्नताघं हरिशङ्कराख्यम् ।  
दिव्यस्थलं देशिकसार्वभौमः  
तीर्थप्रवासी न चिरादयासीत् ॥१४५॥  
</details>

<details open><summary>विश्वास-प्रस्तुतिः</summary>

भ्रमापनोदाय भिदावदानम्  
अद्वैतमुद्रामिह दर्शयन्तौ।  
आराध्य देवौ हरिशङ्करौ स  
द्व्यर्थाभिरित्यर्चयति स्म वाग्भिः ॥१४६॥  
</details>

<details><summary>मूलम्</summary>

भ्रमापनोदाय भिदावदानम्  
अद्वैतमुद्रामिह दर्शयन्तौ।  
आराध्य देवौ हरिशङ्करौ स  
द्व्यर्थाभिरित्यर्चयति स्म वाग्भिः ॥१४६॥  
</details>

<details open><summary>विश्वास-प्रस्तुतिः</summary>

समावहन् केसरितां वरां यः  
सुरद्विषत्कुञ्जरमाजघान ।  
प्रह्लादमुल्लासितमादधानं  
पञ्चाननं तं प्रणुमः पुराणम् ॥१४७॥  
</details>

<details><summary>मूलम्</summary>

समावहन् केसरितां वरां यः  
सुरद्विषत्कुञ्जरमाजघान ।  
प्रह्लादमुल्लासितमादधानं  
पञ्चाननं तं प्रणुमः पुराणम् ॥१४७॥  
</details>

<details open><summary>विश्वास-प्रस्तुतिः</summary>

वृषाकपायीवरयोःसपर्यां  
वाचाऽतिमोचारसयेति तन्वन् ।  
मुनिप्रवीरो मुदितात्मकामो  
मूकांबिकायाः सदनं प्रतस्थे ॥१४८॥  
</details>

<details><summary>मूलम्</summary>

वृषाकपायीवरयोःसपर्यां  
वाचाऽतिमोचारसयेति तन्वन् ।  
मुनिप्रवीरो मुदितात्मकामो  
मूकांबिकायाः सदनं प्रतस्थे ॥१४८॥  
</details>

<details open><summary>विश्वास-प्रस्तुतिः</summary>

उच्चावचानन्दजबाष्पमुच्चैः  
उद्गीर्णरोमाञ्चमुदारभक्तिः ।  
अंबामिहापारकृपावलंबां  
संभावयन्नस्तुत निस्तुलं सः ॥१४९॥  
</details>

<details><summary>मूलम्</summary>

उच्चावचानन्दजबाष्पमुच्चैः  
उद्गीर्णरोमाञ्चमुदारभक्तिः ।  
अंबामिहापारकृपावलंबां  
संभावयन्नस्तुत निस्तुलं सः ॥१४९॥  
</details>

<details open><summary>विश्वास-प्रस्तुतिः</summary>

आराधनं ते बहिरेव केचित्  
अन्तर्बहिश्चैकतमेऽन्तरेव ।  
अन्ये परे त्वंब कदापि कुर्युः  
नैव त्वदैक्यानुभवैकनिष्ठाः ॥१५०॥  
</details>

<details><summary>मूलम्</summary>

आराधनं ते बहिरेव केचित्  
अन्तर्बहिश्चैकतमेऽन्तरेव ।  
अन्ये परे त्वंब कदापि कुर्युः  
नैव त्वदैक्यानुभवैकनिष्ठाः ॥१५०॥  
</details>

<details open><summary>विश्वास-प्रस्तुतिः</summary>

इति तां वचनैः प्रपूज्य भैक्षौ-
दनमात्रेण स तुष्टिमान् कृतार्थः।  
बहुसाधकसंस्तुतः कियन्तं  
समयं तत्र निनाय शान्तचेताः ॥१५१॥  
</details>

<details><summary>मूलम्</summary>

इति तां वचनैः प्रपूज्य भैक्षौ-
दनमात्रेण स तुष्टिमान् कृतार्थः।  
बहुसाधकसंस्तुतः कियन्तं  
समयं तत्र निनाय शान्तचेताः ॥१५१॥  
</details>

<details open><summary>विश्वास-प्रस्तुतिः</summary>

ततः शतानन्दमहेन्द्रपूर्वैः  
सुपर्वबृन्दैरुपगीयमानः ।  
पद्माङ्घ्रिमुख्यैः सममाप्तकाम-
क्षोणीपतिः शृङ्गगिरिं प्रतस्थे ॥१५२॥  
</details>

<details><summary>मूलम्</summary>

ततः शतानन्दमहेन्द्रपूर्वैः  
सुपर्वबृन्दैरुपगीयमानः ।  
पद्माङ्घ्रिमुख्यैः सममाप्तकाम-
क्षोणीपतिः शृङ्गगिरिं प्रतस्थे ॥१५२॥  
</details>

<details open><summary>विश्वास-प्रस्तुतिः</summary>

यत्राधुनाप्युत्तममृष्यशृङ्गः  
तपश्चरत्यात्मभृदन्तरङ्गः ।  
संस्पर्शमात्रेण वितीर्णभद्रा  
विद्योतते यत्र च तुङ्गभद्रा ॥१५३॥  
</details>

<details><summary>मूलम्</summary>

यत्राधुनाप्युत्तममृष्यशृङ्गः  
तपश्चरत्यात्मभृदन्तरङ्गः ।  
संस्पर्शमात्रेण वितीर्णभद्रा  
विद्योतते यत्र च तुङ्गभद्रा ॥१५३॥  
</details>

<details open><summary>विश्वास-प्रस्तुतिः</summary>

अध्यापयामास स भाष्यमुख्यान्  
ग्रन्थान्निजांस्तत्र मनीषिमुख्यान् ।  
आकर्णनप्राप्यमहापुमर्थान्  
आदिष्टविद्याग्रहणे समर्थान् ॥१५४॥  
</details>

<details><summary>मूलम्</summary>

अध्यापयामास स भाष्यमुख्यान्  
ग्रन्थान्निजांस्तत्र मनीषिमुख्यान् ।  
आकर्णनप्राप्यमहापुमर्थान्  
आदिष्टविद्याग्रहणे समर्थान् ॥१५४॥  
</details>

<details open><summary>विश्वास-प्रस्तुतिः</summary>

मन्दाक्षनम्रं कलयन्नु शेषं  
पराणुदत् प्राणितमांस्यशेषम् ।  
निरस्तजीवेश्वरयोर्विशेषं  
व्याचष्ट वाचस्पतिनिर्विशेषम् ॥१५५॥  
</details>

<details><summary>मूलम्</summary>

मन्दाक्षनम्रं कलयन्नु शेषं  
पराणुदत् प्राणितमांस्यशेषम् ।  
निरस्तजीवेश्वरयोर्विशेषं  
व्याचष्ट वाचस्पतिनिर्विशेषम् ॥१५५॥  
</details>

<details open><summary>विश्वास-प्रस्तुतिः</summary>

प्रकल्प्य तत्रेन्द्रविमानकल्पं  
प्रासादमाविष्कृतसर्वशिल्पम् ।  
प्रवर्तयामास स देवतायाः  
पूजामजाद्यैरपि पूजितायाः ॥१५६॥  
</details>

<details><summary>मूलम्</summary>

प्रकल्प्य तत्रेन्द्रविमानकल्पं  
प्रासादमाविष्कृतसर्वशिल्पम् ।  
प्रवर्तयामास स देवतायाः  
पूजामजाद्यैरपि पूजितायाः ॥१५६॥  
</details>

<details open><summary>विश्वास-प्रस्तुतिः</summary>

या शारदांबेत्यभिधां वहन्ती  
कृतां प्रतिज्ञां प्रतिपालयन्ती ।  
अद्यापि शृङ्गेरिपुरे वसन्ती  
प्रद्योततेऽभीष्टवरान् दिशन्ती ॥१५७॥  
</details>

<details><summary>मूलम्</summary>

या शारदांबेत्यभिधां वहन्ती  
कृतां प्रतिज्ञां प्रतिपालयन्ती ।  
अद्यापि शृङ्गेरिपुरे वसन्ती  
प्रद्योततेऽभीष्टवरान् दिशन्ती ॥१५७॥  
</details>

<details open><summary>विश्वास-प्रस्तुतिः</summary>

चित्तानुवर्ती निजधर्मचारी  
भूतानुकंपी तनुवाग्विभूतिः ।  
कश्चिद्विनेयोऽजनि देशिकस्य  
यं तोटकाचार्यमुदाहरन्ति ॥१५८॥  
</details>

<details><summary>मूलम्</summary>

चित्तानुवर्ती निजधर्मचारी  
भूतानुकंपी तनुवाग्विभूतिः ।  
कश्चिद्विनेयोऽजनि देशिकस्य  
यं तोटकाचार्यमुदाहरन्ति ॥१५८॥  
</details>

<details open><summary>विश्वास-प्रस्तुतिः</summary>

पुमर्थाश्चत्वारः किमुत निगमा ऋक्प्रभृतयः  
प्रभेदा वा मुक्तेर्विमलतरसालोक्यमुखराः।  
मुखान्याहो धातुश्चिरमिति विमृश्याथ विबुधा  
विदुःशिष्यान् हस्तामलकमुखरान् शङ्करगुरोः  
१६०॥ 
</details>

<details><summary>मूलम्</summary>

पुमर्थाश्चत्वारः किमुत निगमा ऋक्प्रभृतयः  
प्रभेदा वा मुक्तेर्विमलतरसालोक्यमुखराः।  
मुखान्याहो धातुश्चिरमिति विमृश्याथ विबुधा  
विदुःशिष्यान् हस्तामलकमुखरान् शङ्करगुरोः  
१६०॥ 
</details>

<details open><summary>विश्वास-प्रस्तुतिः</summary>

न ख्यातिहेतोर्न च लाभहेतोः  
नाप्यर्चनायै विहितः प्रबन्धः ।  
नोल्लङ्घनीयं वचनं गुरूणां  
नोल्लङ्घने स्याद्गुरुशिष्यभावः ॥१६१॥  
</details>

<details><summary>मूलम्</summary>

न ख्यातिहेतोर्न च लाभहेतोः  
नाप्यर्चनायै विहितः प्रबन्धः ।  
नोल्लङ्घनीयं वचनं गुरूणां  
नोल्लङ्घने स्याद्गुरुशिष्यभावः ॥१६१॥  
</details>

<details open><summary>विश्वास-प्रस्तुतिः</summary>

भावानुकारिमृदुवाक्यनिवेशितार्थं  
स्वीयैः पदैः सह निराकृतपूर्वपक्षम् ।  
सिद्धान्तयुक्तिविनिवेशिततत्स्वरूपं  
दृष्ट्वाऽभिनन्द्य परितोषवशादवोचत् ॥१६२॥  
</details>

<details><summary>मूलम्</summary>

भावानुकारिमृदुवाक्यनिवेशितार्थं  
स्वीयैः पदैः सह निराकृतपूर्वपक्षम् ।  
सिद्धान्तयुक्तिविनिवेशिततत्स्वरूपं  
दृष्ट्वाऽभिनन्द्य परितोषवशादवोचत् ॥१६२॥  
</details>

<details open><summary>विश्वास-प्रस्तुतिः</summary>

सत्यं यदात्थ विनयिन् मम याजुषी या  
शाखा तदन्तगतभाष्यनिबन्ध इष्टः ।  
तद्वार्तिकं मम कृते भवता प्रणेयं  
सच्चेष्टितं परहितैकफलं प्रसिद्धम् ॥१६३॥  
</details>

<details><summary>मूलम्</summary>

सत्यं यदात्थ विनयिन् मम याजुषी या  
शाखा तदन्तगतभाष्यनिबन्ध इष्टः ।  
तद्वार्तिकं मम कृते भवता प्रणेयं  
सच्चेष्टितं परहितैकफलं प्रसिद्धम् ॥१६३॥  
</details>

<details open><summary>विश्वास-प्रस्तुतिः</summary>

तद्वत्त्वदीया खलु काण्वशाखा  
ममापि तत्रास्ति तदन्तभाष्यम् ।  
तद्वार्तिकं चापि विधेयमिष्टं  
परोपकाराय सतां प्रवृत्तिः ॥१६४॥  
</details>

<details><summary>मूलम्</summary>

तद्वत्त्वदीया खलु काण्वशाखा  
ममापि तत्रास्ति तदन्तभाष्यम् ।  
तद्वार्तिकं चापि विधेयमिष्टं  
परोपकाराय सतां प्रवृत्तिः ॥१६४॥  
</details>

<details open><summary>विश्वास-प्रस्तुतिः</summary>

इत्थं स उक्तो भगवत्पदेन  
श्रीविश्वरूपो विदुषां वरिष्ठः ।  
चकार भाष्यद्वयवार्तिके द्वे  
ह्याज्ञा गुरूणां ह्यविचारणीया ॥१६५॥  
</details>

<details><summary>मूलम्</summary>

इत्थं स उक्तो भगवत्पदेन  
श्रीविश्वरूपो विदुषां वरिष्ठः ।  
चकार भाष्यद्वयवार्तिके द्वे  
ह्याज्ञा गुरूणां ह्यविचारणीया ॥१६५॥  
</details>

<details open><summary>विश्वास-प्रस्तुतिः</summary>

सनन्दनो नाम गुरोरनुज्ञया  
भाष्यस्य टीकां व्यधितेरितः पराम् ।  
यत्पूर्वभागः किल पञ्चपादिका  
तच्छेषगा वृत्तिरिति प्रथीयसी ॥१६६॥  
</details>

<details><summary>मूलम्</summary>

सनन्दनो नाम गुरोरनुज्ञया  
भाष्यस्य टीकां व्यधितेरितः पराम् ।  
यत्पूर्वभागः किल पञ्चपादिका  
तच्छेषगा वृत्तिरिति प्रथीयसी ॥१६६॥  
</details>

<details open><summary>विश्वास-प्रस्तुतिः</summary>

अधिगम्य तदाऽऽत्मयोगशक्तेः  
अनुभावेन निवेद्य चाऽऽश्रवेभ्यः ।  
अवलंबिततारकापथोऽसौ  
अचिरादन्तिकमाससाद मातुः ॥१६७॥  
</details>

<details><summary>मूलम्</summary>

अधिगम्य तदाऽऽत्मयोगशक्तेः  
अनुभावेन निवेद्य चाऽऽश्रवेभ्यः ।  
अवलंबिततारकापथोऽसौ  
अचिरादन्तिकमाससाद मातुः ॥१६७॥  
</details>

<details open><summary>विश्वास-प्रस्तुतिः</summary>

तत्राऽऽतुरां मातरमैक्षतासौ  
ननाम तस्याश्चरणौ कृतात्मा ।  
सा चैनमुद्वीक्ष्य शरीरतापं  
जहौ निदाघार्त इवांबुदेन ॥१६८॥  
</details>

<details><summary>मूलम्</summary>

तत्राऽऽतुरां मातरमैक्षतासौ  
ननाम तस्याश्चरणौ कृतात्मा ।  
सा चैनमुद्वीक्ष्य शरीरतापं  
जहौ निदाघार्त इवांबुदेन ॥१६८॥  
</details>

<details open><summary>विश्वास-प्रस्तुतिः</summary>

असावसङ्गोऽपि तदाऽऽर्द्रचेताः  
तामाह मोहान्धतमोपहर्ता ।  
अंबायमस्त्यत्र शुचं जहीहि  
प्रब्रूहि किं ते करवाणि कृत्यम् ॥१६९॥  
</details>

<details><summary>मूलम्</summary>

असावसङ्गोऽपि तदाऽऽर्द्रचेताः  
तामाह मोहान्धतमोपहर्ता ।  
अंबायमस्त्यत्र शुचं जहीहि  
प्रब्रूहि किं ते करवाणि कृत्यम् ॥१६९॥  
</details>

<details open><summary>विश्वास-प्रस्तुतिः</summary>

दृष्ट्वा चिरात् पुत्रमनामयं सा  
हृष्टान्तरात्मा निजगाद मन्दम् ।  
अस्यां दशायां कुशली मया त्वं  
दिष्ट्याऽसि दृष्टः किमतोऽस्ति कृत्यम् ॥१७०॥  
</details>

<details><summary>मूलम्</summary>

दृष्ट्वा चिरात् पुत्रमनामयं सा  
हृष्टान्तरात्मा निजगाद मन्दम् ।  
अस्यां दशायां कुशली मया त्वं  
दिष्ट्याऽसि दृष्टः किमतोऽस्ति कृत्यम् ॥१७०॥  
</details>

<details open><summary>विश्वास-प्रस्तुतिः</summary>

इतः परं पुत्रक गात्रमेतद्  
वोढुं न शक्नोमि जरातिशीर्णम् ।  
संस्कृत्य शास्त्रोदितवर्त्मना त्वं  
सद्वृत्त मां प्रापय पुण्यलोकान् ॥१७१॥  
</details>

<details><summary>मूलम्</summary>

इतः परं पुत्रक गात्रमेतद्  
वोढुं न शक्नोमि जरातिशीर्णम् ।  
संस्कृत्य शास्त्रोदितवर्त्मना त्वं  
सद्वृत्त मां प्रापय पुण्यलोकान् ॥१७१॥  
</details>

<details open><summary>विश्वास-प्रस्तुतिः</summary>

ततः शरच्चन्द्र मरीचिरोचिः  
विचित्रपारिप्लवकेतनाढ्यम् ।  
विमानमादाय मनोज्ञरूपं  
प्रादुर्बभूवुः किल विष्णुदूताः ॥१७२॥  
</details>

<details><summary>मूलम्</summary>

ततः शरच्चन्द्र मरीचिरोचिः  
विचित्रपारिप्लवकेतनाढ्यम् ।  
विमानमादाय मनोज्ञरूपं  
प्रादुर्बभूवुः किल विष्णुदूताः ॥१७२॥  
</details>

<details open><summary>विश्वास-प्रस्तुतिः</summary>

वैमानिकांस्तान्नयनाभिरामान्  
अवेक्ष्य हृष्टा प्रशशंस पुत्रम् ।  
विमानमारोप्य विराजमानं  
अनायि तैः सा बहुमानपूर्वम् ॥१७३॥  
</details>

<details><summary>मूलम्</summary>

वैमानिकांस्तान्नयनाभिरामान्  
अवेक्ष्य हृष्टा प्रशशंस पुत्रम् ।  
विमानमारोप्य विराजमानं  
अनायि तैः सा बहुमानपूर्वम् ॥१७३॥  
</details>

<details open><summary>विश्वास-प्रस्तुतिः</summary>

इयमर्चिरहर्वलक्षपक्षान्  
षडुदङ्मास समानिलार्कचन्द्रान् ।  
चपलावरुणेन्द्रधातृलोकान्  
क्रमशोऽतीत्य परं पदं प्रपेदे ॥१७४॥  
</details>

<details><summary>मूलम्</summary>

इयमर्चिरहर्वलक्षपक्षान्  
षडुदङ्मास समानिलार्कचन्द्रान् ।  
चपलावरुणेन्द्रधातृलोकान्  
क्रमशोऽतीत्य परं पदं प्रपेदे ॥१७४॥  
</details>

<details open><summary>विश्वास-प्रस्तुतिः</summary>

सञ्चिन्त्य काष्ठानि सुशुष्कवन्ति  
गृहोपकण्ठे धृततोयपात्रः।  
स दक्षिणे दोष्णि ममन्थ वह्निं  
ददाह तां तेन च संयतात्मा ॥१७५॥  
</details>

<details><summary>मूलम्</summary>

सञ्चिन्त्य काष्ठानि सुशुष्कवन्ति  
गृहोपकण्ठे धृततोयपात्रः।  
स दक्षिणे दोष्णि ममन्थ वह्निं  
ददाह तां तेन च संयतात्मा ॥१७५॥  
</details>

<details open><summary>विश्वास-प्रस्तुतिः</summary>

इतस्वजननीमसौ मुनिजनैरपि प्रार्थितां  
पुनः पतनवर्जितामतनुसौख्यसन्दोहिनीम् ।  
यतिक्षितिपतिर्गतिं वितमसं स नीत्वा ततः  
ततोऽन्यमतशातने प्रयतते स्म पृथ्वीतले ॥१७६॥  
</details>

<details><summary>मूलम्</summary>

इतस्वजननीमसौ मुनिजनैरपि प्रार्थितां  
पुनः पतनवर्जितामतनुसौख्यसन्दोहिनीम् ।  
यतिक्षितिपतिर्गतिं वितमसं स नीत्वा ततः  
ततोऽन्यमतशातने प्रयतते स्म पृथ्वीतले ॥१७६॥  
</details>

<details open><summary>विश्वास-प्रस्तुतिः</summary>

अथशिष्यवरैर्युतः सहस्रैः  
अनुयातः स सुधन्वना च राज्ञा।  
ककुभो विजिगीषुरेष सर्वाः  
प्रथमं सेतुमुदारधीः प्रतस्थे॥१७७॥  
</details>

<details><summary>मूलम्</summary>

अथशिष्यवरैर्युतः सहस्रैः  
अनुयातः स सुधन्वना च राज्ञा।  
ककुभो विजिगीषुरेष सर्वाः  
प्रथमं सेतुमुदारधीः प्रतस्थे॥१७७॥  
</details>

<details open><summary>विश्वास-प्रस्तुतिः</summary>

अभिपूज्य स तत्र रामनाथं  
सह पाण्ड्यैः स्ववशे विधाय चोलान् ।  
द्रविडांश्च ततो जगाम काञ्चीं  
नगरीं हास्तिगिरेर्नितंबकाञ्चीम् ॥१७८॥  
</details>

<details><summary>मूलम्</summary>

अभिपूज्य स तत्र रामनाथं  
सह पाण्ड्यैः स्ववशे विधाय चोलान् ।  
द्रविडांश्च ततो जगाम काञ्चीं  
नगरीं हास्तिगिरेर्नितंबकाञ्चीम् ॥१७८॥  
</details>

<details open><summary>विश्वास-प्रस्तुतिः</summary>

सुरधाम स तत्र कारयित्वा  
परविद्याचरणानुसारि चित्रम्।  
अपवार्य च तान्त्रिकानतानीत्  
भगवत्याः श्रुतिसम्मतां सपर्याम् ॥१७९॥  
</details>

<details><summary>मूलम्</summary>

सुरधाम स तत्र कारयित्वा  
परविद्याचरणानुसारि चित्रम्।  
अपवार्य च तान्त्रिकानतानीत्  
भगवत्याः श्रुतिसम्मतां सपर्याम् ॥१७९॥  
</details>

<details open><summary>विश्वास-प्रस्तुतिः</summary>

निजपादसरोजसेवनायै  
विनयेन स्वयमागतानथाऽऽन्ध्रान् ।  
अनुगृह्य स वेङ्कटाचलेशं  
प्रणिपत्याऽऽप विदर्भराजधानीम् ॥१८०॥  
</details>

<details><summary>मूलम्</summary>

निजपादसरोजसेवनायै  
विनयेन स्वयमागतानथाऽऽन्ध्रान् ।  
अनुगृह्य स वेङ्कटाचलेशं  
प्रणिपत्याऽऽप विदर्भराजधानीम् ॥१८०॥  
</details>

<details open><summary>विश्वास-प्रस्तुतिः</summary>

यतिराडथ तेषु तेषु देशे-
ष्विति पाषण्डपरान् द्विजान् विमथ्नन् ।  
अपरान्तमहार्णवोपकण्ठं  
प्रतिपेदे प्रतिवादिदर्पहन्ता ॥१८१॥  
</details>

<details><summary>मूलम्</summary>

यतिराडथ तेषु तेषु देशे-
ष्विति पाषण्डपरान् द्विजान् विमथ्नन् ।  
अपरान्तमहार्णवोपकण्ठं  
प्रतिपेदे प्रतिवादिदर्पहन्ता ॥१८१॥  
</details>

<details open><summary>विश्वास-प्रस्तुतिः</summary>

बहुलभ्रमवानयं जडात्मा  
सुमनोभिर्मथितश्च पूर्वमेव ।  
इति सिन्धुमुपेक्ष्य स क्षमावान्  
इव गोकर्णमुदारधीः प्रतस्थे ॥१८२॥  
</details>

<details><summary>मूलम्</summary>

बहुलभ्रमवानयं जडात्मा  
सुमनोभिर्मथितश्च पूर्वमेव ।  
इति सिन्धुमुपेक्ष्य स क्षमावान्  
इव गोकर्णमुदारधीः प्रतस्थे ॥१८२॥  
</details>

<details open><summary>विश्वास-प्रस्तुतिः</summary>

अवगाह्य सरित्पतिं स तत्र  
प्रियमासाद्य तुषारशैलपुत्र्याः।  
स्तवसत्तममद्भुतार्थचित्रं  
रचयामास भुजङ्गवृत्तरम्यम् ॥१८३॥  
</details>

<details><summary>मूलम्</summary>

अवगाह्य सरित्पतिं स तत्र  
प्रियमासाद्य तुषारशैलपुत्र्याः।  
स्तवसत्तममद्भुतार्थचित्रं  
रचयामास भुजङ्गवृत्तरम्यम् ॥१८३॥  
</details>

<details open><summary>विश्वास-प्रस्तुतिः</summary>

यमिनामृषभेण नीलकण्ठं  
जितमाकर्ण्य मनीषिधुर्यवर्यम् ।  
सहसोदयनादयः कवीन्द्राः  
परमद्वैतमुषश्चकंपिरे स्म ॥१८४॥  
</details>

<details><summary>मूलम्</summary>

यमिनामृषभेण नीलकण्ठं  
जितमाकर्ण्य मनीषिधुर्यवर्यम् ।  
सहसोदयनादयः कवीन्द्राः  
परमद्वैतमुषश्चकंपिरे स्म ॥१८४॥  
</details>

<details open><summary>विश्वास-प्रस्तुतिः</summary>

विषयेषु वितत्य न्शजभाष्या-
ण्यथ सौराष्ट्रमुखेषु तत्र तत्र ।  
बहुधा विबुधैः प्रशस्यमानो  
भगवान् द्वारवतीं पुरीं विवेश ॥१८५॥  
</details>

<details><summary>मूलम्</summary>

विषयेषु वितत्य न्शजभाष्या-
ण्यथ सौराष्ट्रमुखेषु तत्र तत्र ।  
बहुधा विबुधैः प्रशस्यमानो  
भगवान् द्वारवतीं पुरीं विवेश ॥१८५॥  
</details>

<details open><summary>विश्वास-प्रस्तुतिः</summary>

निजशिष्यपदं गतानुदीच्यान्  
इति कृत्वाऽथ विदेहकौशलाद्यैः ।  
विहितापचितिस्तथाऽङ्गवङ्गे-
ष्वयमास्तीर्य यशो जगाम गौडान् ॥१८६॥  
</details>

<details><summary>मूलम्</summary>

निजशिष्यपदं गतानुदीच्यान्  
इति कृत्वाऽथ विदेहकौशलाद्यैः ।  
विहितापचितिस्तथाऽङ्गवङ्गे-
ष्वयमास्तीर्य यशो जगाम गौडान् ॥१८६॥  
</details>

<details open><summary>विश्वास-प्रस्तुतिः</summary>

स्वस्थः सोऽयं ब्रह्म सायं कदाचित्  
ध्यायन् गङ्गापूरसङ्गार्द्रवातैः ।  
आगच्छन्तं सैकते प्रत्यगच्छत्  
योगीशानं गौडपादाभिधानम् ॥१८७॥  
</details>

<details><summary>मूलम्</summary>

स्वस्थः सोऽयं ब्रह्म सायं कदाचित्  
ध्यायन् गङ्गापूरसङ्गार्द्रवातैः ।  
आगच्छन्तं सैकते प्रत्यगच्छत्  
योगीशानं गौडपादाभिधानम् ॥१८७॥  
</details>

<details open><summary>विश्वास-प्रस्तुतिः</summary>

आर्यस्याथो गौडपादस्य पादौ  
अभ्यर्च्यासौ शङ्करः पङ्कजाभौ ।  
भक्तिश्रद्धासंभ्रमाक्रान्तचेताः  
प्रह्वस्तस्थावग्रतः प्राञ्जलिः सन् ॥१८८॥  
</details>

<details><summary>मूलम्</summary>

आर्यस्याथो गौडपादस्य पादौ  
अभ्यर्च्यासौ शङ्करः पङ्कजाभौ ।  
भक्तिश्रद्धासंभ्रमाक्रान्तचेताः  
प्रह्वस्तस्थावग्रतः प्राञ्जलिः सन् ॥१८८॥  
</details>

<details open><summary>विश्वास-प्रस्तुतिः</summary>

सिञ्चन्नेनं क्षीरवाराशिवीची-
साचिव्यायाऽऽसन्नयत्नैः कटाक्षैः ।  
दन्तज्योत्स्नादन्तुराश्चापि कुर्वन्  
आशाः सूक्तिं सन्दधे गौडपादः ॥१८९॥  
</details>

<details><summary>मूलम्</summary>

सिञ्चन्नेनं क्षीरवाराशिवीची-
साचिव्यायाऽऽसन्नयत्नैः कटाक्षैः ।  
दन्तज्योत्स्नादन्तुराश्चापि कुर्वन्  
आशाः सूक्तिं सन्दधे गौडपादः ॥१८९॥  
</details>

<details open><summary>विश्वास-प्रस्तुतिः</summary>

कृतास्त्वया भाष्यमुखा निबन्धा  
मत्कारिकावारिजनुःसुखार्काः ।  
श्रुत्वेति गोविन्दमुखात्प्रहृष्य  
दृगध्वनीनोऽस्मि तवाद्य विद्वन् ॥१९०॥  
</details>

<details><summary>मूलम्</summary>

कृतास्त्वया भाष्यमुखा निबन्धा  
मत्कारिकावारिजनुःसुखार्काः ।  
श्रुत्वेति गोविन्दमुखात्प्रहृष्य  
दृगध्वनीनोऽस्मि तवाद्य विद्वन् ॥१९०॥  
</details>

<details open><summary>विश्वास-प्रस्तुतिः</summary>

मत्कारिकाभावविबोधितादृङ्  
माण्डूक्यभाष्यश्रवणोत्थहर्षः ।  
दातुं वरं ते विदुषां वराय  
प्रोत्साहयत्याशु वरं वृणीष्व ॥१९१॥  
</details>

<details><summary>मूलम्</summary>

मत्कारिकाभावविबोधितादृङ्  
माण्डूक्यभाष्यश्रवणोत्थहर्षः ।  
दातुं वरं ते विदुषां वराय  
प्रोत्साहयत्याशु वरं वृणीष्व ॥१९१॥  
</details>

<details open><summary>विश्वास-प्रस्तुतिः</summary>

स प्राह पर्यायशुकर्षिमीक्ष्य  
भवन्तमद्राक्षमतिष्यपूरुषम् ।  
वरः परः कोऽस्ति तथाऽपि चिन्तनं  
चित्तत्त्वगं मेऽस्तु गुरो निरन्तरम् ॥१९२॥  
</details>

<details><summary>मूलम्</summary>

स प्राह पर्यायशुकर्षिमीक्ष्य  
भवन्तमद्राक्षमतिष्यपूरुषम् ।  
वरः परः कोऽस्ति तथाऽपि चिन्तनं  
चित्तत्त्वगं मेऽस्तु गुरो निरन्तरम् ॥१९२॥  
</details>

<details open><summary>विश्वास-प्रस्तुतिः</summary>

तथेति सोऽन्तर्धिमपास्तमोहे  
गते चिरञ्चीविमुनावथासौ ।  
वृत्तान्तमेतं स मुदाऽऽश्रवेभ्यः  
संश्रावयंस्तां क्षणदामनैषीत् ॥१९३॥  
</details>

<details><summary>मूलम्</summary>

तथेति सोऽन्तर्धिमपास्तमोहे  
गते चिरञ्चीविमुनावथासौ ।  
वृत्तान्तमेतं स मुदाऽऽश्रवेभ्यः  
संश्रावयंस्तां क्षणदामनैषीत् ॥१९३॥  
</details>

<details open><summary>विश्वास-प्रस्तुतिः</summary>

अथ द्युनद्यामुषसि क्षमीन्द्रो  
निर्वर्त्य नित्यं विधिवत्सशिष्यैः ।  
तीरे निदिध्यासनलालसोऽभूत्  
अत्रान्तरेऽश्रूयत लोकवार्ता ॥१९४॥  
</details>

<details><summary>मूलम्</summary>

अथ द्युनद्यामुषसि क्षमीन्द्रो  
निर्वर्त्य नित्यं विधिवत्सशिष्यैः ।  
तीरे निदिध्यासनलालसोऽभूत्  
अत्रान्तरेऽश्रूयत लोकवार्ता ॥१९४॥  
</details>

<details open><summary>विश्वास-प्रस्तुतिः</summary>

जंबूद्वीपं शस्यतेऽस्यां पृथिव्यां  
तत्राप्येतन्मण्डलं भारताख्यम् ॥१९५॥  
</details>

<details><summary>मूलम्</summary>

जंबूद्वीपं शस्यतेऽस्यां पृथिव्यां  
तत्राप्येतन्मण्डलं भारताख्यम् ॥१९५॥  
</details>

<details open><summary>विश्वास-प्रस्तुतिः</summary>

आश्मीराख्यं मण्डलं तत्र शस्तं  
यत्राऽऽस्तेऽसौ शारदा वागधीशा ॥  
</details>

<details><summary>मूलम्</summary>

आश्मीराख्यं मण्डलं तत्र शस्तं  
यत्राऽऽस्तेऽसौ शारदा वागधीशा ॥  
</details>

<details open><summary>विश्वास-प्रस्तुतिः</summary>

द्वारैर्युक्तं माण्डपैस्तच्चतुर्भिः  
र्दैव्या गेहं यत्र सर्वज्ञपीठम् ।  
यत्राऽऽरोहे सर्ववित्सज्जनानां  
नान्ये सर्वे यत्प्रवेष्टुं क्षमन्ते ॥१९६॥  
</details>

<details><summary>मूलम्</summary>

द्वारैर्युक्तं माण्डपैस्तच्चतुर्भिः  
र्दैव्या गेहं यत्र सर्वज्ञपीठम् ।  
यत्राऽऽरोहे सर्ववित्सज्जनानां  
नान्ये सर्वे यत्प्रवेष्टुं क्षमन्ते ॥१९६॥  
</details>

<details open><summary>विश्वास-प्रस्तुतिः</summary>

प्राच्याः प्राच्यां पश्चिमाः पश्चिमायां  
ये चोदीच्यास्तामुदीचीं प्रपन्नाः ।  
सर्वज्ञास्तद्द्वारमुद्घाटयन्तो  
दाक्षा नद्धं नो तदुद्घाटयन्ति ॥१९७॥  
</details>

<details><summary>मूलम्</summary>

प्राच्याः प्राच्यां पश्चिमाः पश्चिमायां  
ये चोदीच्यास्तामुदीचीं प्रपन्नाः ।  
सर्वज्ञास्तद्द्वारमुद्घाटयन्तो  
दाक्षा नद्धं नो तदुद्घाटयन्ति ॥१९७॥  
</details>

<details open><summary>विश्वास-प्रस्तुतिः</summary>

वार्तामुपश्रुत्य स दाक्षिणात्यो  
मानं तदीयं परिमातुमिच्छन् ।  
काश्मीरदेशाय जगाम हृष्टः  
श्रीशङ्करो द्वारमपावरीतुम् ॥१९८॥  
</details>

<details><summary>मूलम्</summary>

वार्तामुपश्रुत्य स दाक्षिणात्यो  
मानं तदीयं परिमातुमिच्छन् ।  
काश्मीरदेशाय जगाम हृष्टः  
श्रीशङ्करो द्वारमपावरीतुम् ॥१९८॥  
</details>

<details open><summary>विश्वास-प्रस्तुतिः</summary>

वादिव्रातगजेन्द्रदुर्मदघटादुर्गर्वसङ्कर्षण-
श्रीमच्छङ्करदेशिकेन्द्रमृगराडायाति सर्वार्थवित् ।  
दूरं गच्छत वादिदुःशठगजाः सन्न्यासदंष्ट्रायुधो  
वेदान्तोरुवनाश्रयस्तदपरं द्वैतं वनं भक्षति ॥१९९॥  
</details>

<details><summary>मूलम्</summary>

वादिव्रातगजेन्द्रदुर्मदघटादुर्गर्वसङ्कर्षण-
श्रीमच्छङ्करदेशिकेन्द्रमृगराडायाति सर्वार्थवित् ।  
दूरं गच्छत वादिदुःशठगजाः सन्न्यासदंष्ट्रायुधो  
वेदान्तोरुवनाश्रयस्तदपरं द्वैतं वनं भक्षति ॥१९९॥  
</details>

<details open><summary>विश्वास-प्रस्तुतिः</summary>

संश्रावयन्नध्वनि देशिकेन्द्रः  
श्रीदक्षिणद्वारभुवं प्रपेदे ।  
कवाटमुद्घाट्य निवेष्टुकामं  
ससंभ्रमं वादिगणो न्यरौत्सीत् ॥२००॥  
</details>

<details><summary>मूलम्</summary>

संश्रावयन्नध्वनि देशिकेन्द्रः  
श्रीदक्षिणद्वारभुवं प्रपेदे ।  
कवाटमुद्घाट्य निवेष्टुकामं  
ससंभ्रमं वादिगणो न्यरौत्सीत् ॥२००॥  
</details>

<details open><summary>विश्वास-प्रस्तुतिः</summary>

अथाब्रवीद्वादिगणः स देशिकं  
किमर्थमेवं बहुसंभ्रमक्रिया ।  
यदत्र कार्यं तदुदीर्यतां शनैः  
न संभ्रमः कर्तुमलं तदीप्सितम् ॥२०१॥  
</details>

<details><summary>मूलम्</summary>

अथाब्रवीद्वादिगणः स देशिकं  
किमर्थमेवं बहुसंभ्रमक्रिया ।  
यदत्र कार्यं तदुदीर्यतां शनैः  
न संभ्रमः कर्तुमलं तदीप्सितम् ॥२०१॥  
</details>

<details open><summary>विश्वास-प्रस्तुतिः</summary>

यः कश्चिदेत्येतु परीक्षितुं चेत्  
वेदाखिलं नाविदितं ममाणु ।  
इत्थं भवान्वक्ति समुन्नतीच्छो  
दत्त्वा परीक्षां व्रजदेवतालयम् ॥२०२॥  
</details>

<details><summary>मूलम्</summary>

यः कश्चिदेत्येतु परीक्षितुं चेत्  
वेदाखिलं नाविदितं ममाणु ।  
इत्थं भवान्वक्ति समुन्नतीच्छो  
दत्त्वा परीक्षां व्रजदेवतालयम् ॥२०२॥  
</details>

<details open><summary>विश्वास-प्रस्तुतिः</summary>

शास्त्रेषु सर्वेष्वपि दत्तवन्तं  
प्रत्युत्तरं तं समपूजयंस्ते ।  
द्वारं समुद्घाट्य ददुश्च मार्गं  
ततो विवेशान्तरभूमिभागम् ॥२०३॥  
</details>

<details><summary>मूलम्</summary>

शास्त्रेषु सर्वेष्वपि दत्तवन्तं  
प्रत्युत्तरं तं समपूजयंस्ते ।  
द्वारं समुद्घाट्य ददुश्च मार्गं  
ततो विवेशान्तरभूमिभागम् ॥२०३॥  
</details>

<details open><summary>विश्वास-प्रस्तुतिः</summary>

पाणौ सनन्दनमसाववलंब्य विद्या  
भद्रासनं तदवरोढुमनाश्चचाल ।  
अत्रान्तरे विधिवधूर्विबुधाग्रगण्यम्  
आचार्यशङ्करमवोचदनङ्गवाचा ॥२०४॥  
</details>

<details><summary>मूलम्</summary>

पाणौ सनन्दनमसाववलंब्य विद्या  
भद्रासनं तदवरोढुमनाश्चचाल ।  
अत्रान्तरे विधिवधूर्विबुधाग्रगण्यम्  
आचार्यशङ्करमवोचदनङ्गवाचा ॥२०४॥  
</details>

<details open><summary>विश्वास-प्रस्तुतिः</summary>

सर्वज्ञतैकैव भवेन्न हेतुः  
पीठाधिरोहे परिशुद्धता च ।  
सा तेऽस्ति वा नेति विचार्यमेतत्  
तिष्ठ क्षणं त्वं कुरु साहसं मा ॥२०५॥  
</details>

<details><summary>मूलम्</summary>

सर्वज्ञतैकैव भवेन्न हेतुः  
पीठाधिरोहे परिशुद्धता च ।  
सा तेऽस्ति वा नेति विचार्यमेतत्  
तिष्ठ क्षणं त्वं कुरु साहसं मा ॥२०५॥  
</details>

<details open><summary>विश्वास-प्रस्तुतिः</summary>

नास्मिन् शरीरे कृतकिल्बिषोऽहं  
जन्मप्रभृत्यंब न सन्दिहेऽहम् ।  
व्यधायि देहान्तरसंश्रयाद्यद्  
न तेन लिप्येत हि कर्मणाऽन्यः ॥२०६॥  
</details>

<details><summary>मूलम्</summary>

नास्मिन् शरीरे कृतकिल्बिषोऽहं  
जन्मप्रभृत्यंब न सन्दिहेऽहम् ।  
व्यधायि देहान्तरसंश्रयाद्यद्  
न तेन लिप्येत हि कर्मणाऽन्यः ॥२०६॥  
</details>

<details open><summary>विश्वास-प्रस्तुतिः</summary>

इत्थं निरुत्तरपदां स विधाय देवीं  
सर्वज्ञपीठमधिरुह्य ननन्द सभ्यः ।  
संमानितोऽभवदसौ विबुधैश्च वाण्या  
गार्ग्या कहोलमुखरैरिव याज्ञवल्क्यः ॥२०७॥  
</details>

<details><summary>मूलम्</summary>

इत्थं निरुत्तरपदां स विधाय देवीं  
सर्वज्ञपीठमधिरुह्य ननन्द सभ्यः ।  
संमानितोऽभवदसौ विबुधैश्च वाण्या  
गार्ग्या कहोलमुखरैरिव याज्ञवल्क्यः ॥२०७॥  
</details>

<details open><summary>विश्वास-प्रस्तुतिः</summary>

वादप्रादुर्विनोदप्रतिकथनसुधीवाददुर्वारतर्क-
न्यक्कारस्वैरधाटीभरितहरिदुपन्यस्तमाहानुभाव्यः ।  
सर्वज्ञो वस्तुमर्हस्त्वमिति बहुमतः स्फारभारत्यमोघ-
श्लाघाजोघुष्यमाणो जयति यतिपतेः शारदापीठवासः ॥२०८॥  
</details>

<details><summary>मूलम्</summary>

वादप्रादुर्विनोदप्रतिकथनसुधीवाददुर्वारतर्क-
न्यक्कारस्वैरधाटीभरितहरिदुपन्यस्तमाहानुभाव्यः ।  
सर्वज्ञो वस्तुमर्हस्त्वमिति बहुमतः स्फारभारत्यमोघ-
श्लाघाजोघुष्यमाणो जयति यतिपतेः शारदापीठवासः ॥२०८॥  
</details>

<details open><summary>विश्वास-प्रस्तुतिः</summary>

कचभरवहनं पुलोमजायाः  
कतिचिदहान्यपगर्भकं यथा स्यात् ।  
गुरुशिरसि तथा सुधाशनाः स्वः  
तरुकुसुमान्यथ हर्षतोऽभ्यवर्षन् ॥२०९॥  
</details>

<details><summary>मूलम्</summary>

कचभरवहनं पुलोमजायाः  
कतिचिदहान्यपगर्भकं यथा स्यात् ।  
गुरुशिरसि तथा सुधाशनाः स्वः  
तरुकुसुमान्यथ हर्षतोऽभ्यवर्षन् ॥२०९॥  
</details>

<details open><summary>विश्वास-प्रस्तुतिः</summary>

इति मुनिरतितुष्टोऽध्युष्य सर्वज्ञपीठं  
निजमतगुरुतायै नो पुनर्मानहेतोः ।  
कतिचन विनिवेश्याथर्ष्यशृङ्गाश्रमादौ  
मुनिरथ बदरीं स प्राप कैश्चित्स्वशिष्यैः॥२१०॥  
</details>

<details><summary>मूलम्</summary>

इति मुनिरतितुष्टोऽध्युष्य सर्वज्ञपीठं  
निजमतगुरुतायै नो पुनर्मानहेतोः ।  
कतिचन विनिवेश्याथर्ष्यशृङ्गाश्रमादौ  
मुनिरथ बदरीं स प्राप कैश्चित्स्वशिष्यैः॥२१०॥  
</details>

<details open><summary>विश्वास-प्रस्तुतिः</summary>

एवंप्रकारैः कलिकल्मषघ्नैः  
शिवावतारस्य शुभैश्चरित्रैः ।  
द्वात्रिंशदत्युज्ज्वलकीर्तिराशेः  
समा व्यतीयुः किल शङ्करस्य ॥२११॥  
</details>

<details><summary>मूलम्</summary>

एवंप्रकारैः कलिकल्मषघ्नैः  
शिवावतारस्य शुभैश्चरित्रैः ।  
द्वात्रिंशदत्युज्ज्वलकीर्तिराशेः  
समा व्यतीयुः किल शङ्करस्य ॥२११॥  
</details>

<details open><summary>विश्वास-प्रस्तुतिः</summary>

भाष्यं भूष्यं सुशीलैरकलि कलिमलध्वंसि कैवल्यमूल्यं  
हन्ताहन्ता समन्तात्कुमतिनतिकृता खण्डितापण्डितानाम् ।  
सद्यो विद्योतिताऽसौ विपथविमथनैर्मुक्तिपद्यानवद्या  
श्रेयो भूयो बुधानामधिकतरमितः शङ्करः किं करोतु ॥२१२॥  
</details>

<details><summary>मूलम्</summary>

भाष्यं भूष्यं सुशीलैरकलि कलिमलध्वंसि कैवल्यमूल्यं  
हन्ताहन्ता समन्तात्कुमतिनतिकृता खण्डितापण्डितानाम् ।  
सद्यो विद्योतिताऽसौ विपथविमथनैर्मुक्तिपद्यानवद्या  
श्रेयो भूयो बुधानामधिकतरमितः शङ्करः किं करोतु ॥२१२॥  
</details>

<details open><summary>विश्वास-प्रस्तुतिः</summary>

इति कृतसुरकार्यं नेतुमाजग्मुरेनं  
रजतशिखरशृङ्गं तुङ्गमीशावतारम् ।  
विधिशतमखचन्द्रोपेन्द्रवाय्वग्निपूर्वाः  
सुरनिकरवरेण्याः सर्षिसङ्घाः ससिद्धाः ॥२१३॥  
</details>

<details><summary>मूलम्</summary>

इति कृतसुरकार्यं नेतुमाजग्मुरेनं  
रजतशिखरशृङ्गं तुङ्गमीशावतारम् ।  
विधिशतमखचन्द्रोपेन्द्रवाय्वग्निपूर्वाः  
सुरनिकरवरेण्याः सर्षिसङ्घाः ससिद्धाः ॥२१३॥  
</details>

<details open><summary>विश्वास-प्रस्तुतिः</summary>

इन्द्रोपेन्द्रप्रधानैस्त्रिदशपरिवृढैः स्तूयमानः प्रसूनैः  
दिव्यैरभ्यर्च्यमानः सरसिरुहभुवा दत्तहस्तावलंबः ।  
आरुह्योक्षाणमग्र्यं प्रकटितसुजटाजूटचन्द्रावतंसः  
शृण्वन्नालोकशब्दं समुदितमृषिभिर्धाम नैजं प्रतस्थे ॥२१४॥  
</details>

<details><summary>मूलम्</summary>

इन्द्रोपेन्द्रप्रधानैस्त्रिदशपरिवृढैः स्तूयमानः प्रसूनैः  
दिव्यैरभ्यर्च्यमानः सरसिरुहभुवा दत्तहस्तावलंबः ।  
आरुह्योक्षाणमग्र्यं प्रकटितसुजटाजूटचन्द्रावतंसः  
शृण्वन्नालोकशब्दं समुदितमृषिभिर्धाम नैजं प्रतस्थे ॥२१४॥  
</details>

