+++
title = "विवेक-चूडामणिः"
+++

<details open><summary>विश्वास-प्रस्तुतिः</summary>

सर्ववेदान्तसिद्धान्तगोचरं तमगोचरम् ।  
गोविन्दं परमानन्दं मद्गुरुं प्रणतोऽस्म्यहम् ॥ १ ॥
</details>

<details><summary>मूलम्</summary>

सर्ववेदान्तसिद्धान्तगोचरं तमगोचरम् ।  
गोविन्दं परमानन्दं मद्गुरुं प्रणतोऽस्म्यहम् ॥ १ ॥
</details>

<details open><summary>विश्वास-प्रस्तुतिः</summary>

जन्तूनां नरजन्म दुर्लभमतः पुंस्त्वं ततो विप्रता  
तस्माद्वैदिकधर्ममार्गपरता विद्वत्त्वमस्मात्परम् ।  
आत्मानात्मविवेचनं स्वनुभवो ब्रह्मात्मना संस्थिति -  
र्मुक्तिर्नो शतकोटिजन्मसु कृतैः पुण्यैर्विना लभ्यते ॥ २ ॥
</details>

<details><summary>मूलम्</summary>

जन्तूनां नरजन्म दुर्लभमतः पुंस्त्वं ततो विप्रता  
तस्माद्वैदिकधर्ममार्गपरता विद्वत्त्वमस्मात्परम् ।  
आत्मानात्मविवेचनं स्वनुभवो ब्रह्मात्मना संस्थिति -  
र्मुक्तिर्नो शतकोटिजन्मसु कृतैः पुण्यैर्विना लभ्यते ॥ २ ॥
</details>

<details open><summary>विश्वास-प्रस्तुतिः</summary>

दुर्लभं त्रयमेवैतद्देवानुग्रहहेतुकम् ।  
मनुष्यत्वं मुमुक्षुत्वं महापुरुषसंश्रयः ॥ ३ ॥
</details>

<details><summary>मूलम्</summary>

दुर्लभं त्रयमेवैतद्देवानुग्रहहेतुकम् ।  
मनुष्यत्वं मुमुक्षुत्वं महापुरुषसंश्रयः ॥ ३ ॥
</details>

<details open><summary>विश्वास-प्रस्तुतिः</summary>

लब्ध्वा कथञ्चिन्नरजन्म दुर्लभं  
तत्रापि पुंस्त्वं श्रुतिपारदर्शनम् ।  
यः स्वात्ममुक्त्यै न यतेत मूढधीः  
स आत्महा स्वं विनिहन्त्यसद्ग्रहात् ॥ ४ ॥
</details>

<details><summary>मूलम्</summary>

लब्ध्वा कथञ्चिन्नरजन्म दुर्लभं  
तत्रापि पुंस्त्वं श्रुतिपारदर्शनम् ।  
यः स्वात्ममुक्त्यै न यतेत मूढधीः  
स आत्महा स्वं विनिहन्त्यसद्ग्रहात् ॥ ४ ॥
</details>

<details open><summary>विश्वास-प्रस्तुतिः</summary>

इतः को न्वस्ति मूढात्मा यस्तु स्वार्थे प्रमाद्यति ।  
दुर्लभं मानुषं देहं प्राप्य तत्रापि पौरुषम् ॥ ५ ॥
</details>

<details><summary>मूलम्</summary>

इतः को न्वस्ति मूढात्मा यस्तु स्वार्थे प्रमाद्यति ।  
दुर्लभं मानुषं देहं प्राप्य तत्रापि पौरुषम् ॥ ५ ॥
</details>

<details open><summary>विश्वास-प्रस्तुतिः</summary>

पठन्तु शास्त्राणि यजन्तु देवा -  
न्कुर्वन्तु कर्माणि भजन्तु देवताः ।  
आत्मैक्यबोधेन विना विमुक्ति -  
र्न सिध्यति ब्रह्मशतान्तरेऽपि ॥ ६ ॥
</details>

<details><summary>मूलम्</summary>

पठन्तु शास्त्राणि यजन्तु देवा -  
न्कुर्वन्तु कर्माणि भजन्तु देवताः ।  
आत्मैक्यबोधेन विना विमुक्ति -  
र्न सिध्यति ब्रह्मशतान्तरेऽपि ॥ ६ ॥
</details>

<details open><summary>विश्वास-प्रस्तुतिः</summary>

अमृतत्वस्य नाशास्ति वित्तेनेत्येव हि श्रुतिः ।  
ब्रवीति कर्मणो मुक्तेरहेतुत्वं स्फुटं यतः ॥ ७ ॥
</details>

<details><summary>मूलम्</summary>

अमृतत्वस्य नाशास्ति वित्तेनेत्येव हि श्रुतिः ।  
ब्रवीति कर्मणो मुक्तेरहेतुत्वं स्फुटं यतः ॥ ७ ॥
</details>

<details open><summary>विश्वास-प्रस्तुतिः</summary>

अतो विमुक्त्यै प्रयतेत विद्वा -  
न्सन्न्यस्तबाह्यार्थसुखस्पृहः सन् ।  
सन्तं महान्तं समुपेत्य देशिकं  
तेनोपदिष्टार्थसमाहितात्मा ॥ ८ ॥
</details>

<details><summary>मूलम्</summary>

अतो विमुक्त्यै प्रयतेत विद्वा -  
न्सन्न्यस्तबाह्यार्थसुखस्पृहः सन् ।  
सन्तं महान्तं समुपेत्य देशिकं  
तेनोपदिष्टार्थसमाहितात्मा ॥ ८ ॥
</details>

<details open><summary>विश्वास-प्रस्तुतिः</summary>

उद्धरेदात्मनात्मानं मग्नं संसारवारिधौ ।  
योगारूढत्वमासाद्य सम्यग्दर्शननिष्ठया ॥ ९ ॥
</details>

<details><summary>मूलम्</summary>

उद्धरेदात्मनात्मानं मग्नं संसारवारिधौ ।  
योगारूढत्वमासाद्य सम्यग्दर्शननिष्ठया ॥ ९ ॥
</details>

<details open><summary>विश्वास-प्रस्तुतिः</summary>

सन्न्यस्य सर्वकर्माणि भवबन्धविमुक्तये ।  
यत्यतां पण्डितैर्धीरैरात्माभ्यास उपस्थितैः ॥ १० ॥
</details>

<details><summary>मूलम्</summary>

सन्न्यस्य सर्वकर्माणि भवबन्धविमुक्तये ।  
यत्यतां पण्डितैर्धीरैरात्माभ्यास उपस्थितैः ॥ १० ॥
</details>

<details open><summary>विश्वास-प्रस्तुतिः</summary>

चित्तस्य शुद्धये कर्म न तु वस्तूपलब्धये ।  
वस्तुसिद्धिर्विचारेण न किञ्चित्कर्मकोटिभिः ॥ ११ ॥
</details>

<details><summary>मूलम्</summary>

चित्तस्य शुद्धये कर्म न तु वस्तूपलब्धये ।  
वस्तुसिद्धिर्विचारेण न किञ्चित्कर्मकोटिभिः ॥ ११ ॥
</details>

<details open><summary>विश्वास-प्रस्तुतिः</summary>

सम्यग्विचारतः सिद्धा रज्जुतत्त्वावधारणा ।  
भ्रान्त्योदितमहासर्पभवदुःखविनाशनी ॥ १२ ॥
</details>

<details><summary>मूलम्</summary>

सम्यग्विचारतः सिद्धा रज्जुतत्त्वावधारणा ।  
भ्रान्त्योदितमहासर्पभवदुःखविनाशनी ॥ १२ ॥
</details>

<details open><summary>विश्वास-प्रस्तुतिः</summary>

अर्थस्य निश्चयो दृष्टो विचारेण हितोक्तितः ।  
न स्नानेन न दानेन प्राणायामशतेन वा ॥ १३ ॥
</details>

<details><summary>मूलम्</summary>

अर्थस्य निश्चयो दृष्टो विचारेण हितोक्तितः ।  
न स्नानेन न दानेन प्राणायामशतेन वा ॥ १३ ॥
</details>

<details open><summary>विश्वास-प्रस्तुतिः</summary>

अधिकारिणमाशास्ते फलसिद्धिर्विशेषतः ।  
उपाया देशकालाद्याः सन्त्यस्मिन्सहकारिणः ॥ १४ ॥
</details>

<details><summary>मूलम्</summary>

अधिकारिणमाशास्ते फलसिद्धिर्विशेषतः ।  
उपाया देशकालाद्याः सन्त्यस्मिन्सहकारिणः ॥ १४ ॥
</details>

<details open><summary>विश्वास-प्रस्तुतिः</summary>

अतो विचारः कर्तव्यो जिज्ञासोरात्मवस्तुनः ।  
समासाद्य दयासिन्धुं गुरुं ब्रह्मविदुत्तमम् ॥ १५ ॥
</details>

<details><summary>मूलम्</summary>

अतो विचारः कर्तव्यो जिज्ञासोरात्मवस्तुनः ।  
समासाद्य दयासिन्धुं गुरुं ब्रह्मविदुत्तमम् ॥ १५ ॥
</details>

<details open><summary>विश्वास-प्रस्तुतिः</summary>

मेधावी पुरुषो विद्वानूहापोहविचक्षणः ।  
अधिकार्यात्मविद्यायामुक्तलक्षणलक्षितः ॥ १६ ॥
</details>

<details><summary>मूलम्</summary>

मेधावी पुरुषो विद्वानूहापोहविचक्षणः ।  
अधिकार्यात्मविद्यायामुक्तलक्षणलक्षितः ॥ १६ ॥
</details>

<details open><summary>विश्वास-प्रस्तुतिः</summary>

विवेकिनो विरक्तस्य शमादिगुणशालिनः ।  
मुमुक्षोरेव हि ब्रह्मजिज्ञासायोग्यता मता ॥ १७ ॥
</details>

<details><summary>मूलम्</summary>

विवेकिनो विरक्तस्य शमादिगुणशालिनः ।  
मुमुक्षोरेव हि ब्रह्मजिज्ञासायोग्यता मता ॥ १७ ॥
</details>

<details open><summary>विश्वास-प्रस्तुतिः</summary>

साधनान्यत्र चत्वारि कथितानि मनीषिभिः ।  
येषु सत्स्वेव सन्निष्ठा यदभावे न सिध्यति ॥ १८ ॥
</details>

<details><summary>मूलम्</summary>

साधनान्यत्र चत्वारि कथितानि मनीषिभिः ।  
येषु सत्स्वेव सन्निष्ठा यदभावे न सिध्यति ॥ १८ ॥
</details>

<details open><summary>विश्वास-प्रस्तुतिः</summary>

आदौ नित्यानित्यवस्तुविवेकः परिगण्यते ।  
इहामुत्रफलभोगविरागस्तदनन्तरम् ॥ १९ ॥
</details>

<details><summary>मूलम्</summary>

आदौ नित्यानित्यवस्तुविवेकः परिगण्यते ।  
इहामुत्रफलभोगविरागस्तदनन्तरम् ॥ १९ ॥
</details>

<details open><summary>विश्वास-प्रस्तुतिः</summary>

शमादिषट्कसम्पत्तिर्मुमुक्षुत्वमिति स्फुटम् ।  
ब्रह्म सत्यं जगन्मिथ्येत्येवंरूपो विनिश्चयः ॥ २० ॥
</details>

<details><summary>मूलम्</summary>

शमादिषट्कसम्पत्तिर्मुमुक्षुत्वमिति स्फुटम् ।  
ब्रह्म सत्यं जगन्मिथ्येत्येवंरूपो विनिश्चयः ॥ २० ॥
</details>

<details open><summary>विश्वास-प्रस्तुतिः</summary>

सोऽयं नित्यानित्यवस्तुविवेकः समुदाहृतः ।  
तद्वैराग्यं जुगुप्सा या दर्शनश्रवणादिभिः ॥ २१ ॥
</details>

<details><summary>मूलम्</summary>

सोऽयं नित्यानित्यवस्तुविवेकः समुदाहृतः ।  
तद्वैराग्यं जुगुप्सा या दर्शनश्रवणादिभिः ॥ २१ ॥
</details>

<details open><summary>विश्वास-प्रस्तुतिः</summary>

देहादिब्रह्मपर्यन्ते ह्यनित्ये भोग्यवस्तुनि ।  
विरज्य विषयव्राताद्दोषदृष्ट्या मुहुर्मुहुः ॥ २२ ॥
</details>

<details><summary>मूलम्</summary>

देहादिब्रह्मपर्यन्ते ह्यनित्ये भोग्यवस्तुनि ।  
विरज्य विषयव्राताद्दोषदृष्ट्या मुहुर्मुहुः ॥ २२ ॥
</details>

<details open><summary>विश्वास-प्रस्तुतिः</summary>

स्वलक्ष्ये नियतावस्था  
मनसः शम उच्यते ।  
विषयेभ्यः परावर्त्य  
स्थापनं स्वस्वगोलके ॥ २३ ॥
</details>

<details><summary>मूलम्</summary>

स्वलक्ष्ये नियतावस्था मनसः शम उच्यते ।  
विषयेभ्यः परावर्त्य स्थापनं स्वस्वगोलके ॥ २३ ॥
</details>

<details open><summary>विश्वास-प्रस्तुतिः</summary>

उभयेषाम् इन्द्रियाणां  
स दमः परकीर्तितः ।  
बाह्यानालम्बनं वृत्तेर्  
एषोपरतिर् उत्तमा ॥ २४ ॥
</details>

<details><summary>मूलम्</summary>

उभयेषामिन्द्रियाणां स दमः परकीर्तितः ।  
बाह्यानालम्बनं वृत्तेरेषोपरतिरुत्तमा ॥ २४ ॥
</details>

<details open><summary>विश्वास-प्रस्तुतिः</summary>

सहनं सर्वदुःखानामप्रतीकारपूर्वकम् ।  
चिन्ताविलापरहितं सा तितिक्षा निगद्यते ॥ २५ ॥
</details>

<details><summary>मूलम्</summary>

सहनं सर्वदुःखानामप्रतीकारपूर्वकम् ।  
चिन्ताविलापरहितं सा तितिक्षा निगद्यते ॥ २५ ॥
</details>

<details open><summary>विश्वास-प्रस्तुतिः</summary>

शास्त्रस्य गुरुवाक्यस्य सत्यबुद्ध्यावधारणा ।  
सा श्रद्धा कथिता सद्भिर्यया वस्तूपलभ्यते ॥ २६ ॥
</details>

<details><summary>मूलम्</summary>

शास्त्रस्य गुरुवाक्यस्य सत्यबुद्ध्यावधारणा ।  
सा श्रद्धा कथिता सद्भिर्यया वस्तूपलभ्यते ॥ २६ ॥
</details>

<details open><summary>विश्वास-प्रस्तुतिः</summary>

सम्यगास्थापनं बुद्धेः शुद्धे ब्रह्मणि सर्वदा ।  
तत्समाधानमित्युक्तं न तु चित्तस्य लालनम् ॥ २७ ॥
</details>

<details><summary>मूलम्</summary>

सम्यगास्थापनं बुद्धेः शुद्धे ब्रह्मणि सर्वदा ।  
तत्समाधानमित्युक्तं न तु चित्तस्य लालनम् ॥ २७ ॥
</details>

<details open><summary>विश्वास-प्रस्तुतिः</summary>

अहङ्कारादिदेहान्तान्बन्धानज्ञानकल्पितान् ।  
स्वस्वरूपावबोधेन मोक्तुमिच्छा मुमुक्षुता ॥ २८ ॥
</details>

<details><summary>मूलम्</summary>

अहङ्कारादिदेहान्तान्बन्धानज्ञानकल्पितान् ।  
स्वस्वरूपावबोधेन मोक्तुमिच्छा मुमुक्षुता ॥ २८ ॥
</details>

<details open><summary>विश्वास-प्रस्तुतिः</summary>

मन्दमध्यमरूपापि वैराग्येण शमादिना ।  
प्रसादेन गुरोः सेयं प्रवृद्धा सूयते फलम् ॥ २९ ॥
</details>

<details><summary>मूलम्</summary>

मन्दमध्यमरूपापि वैराग्येण शमादिना ।  
प्रसादेन गुरोः सेयं प्रवृद्धा सूयते फलम् ॥ २९ ॥
</details>

<details open><summary>विश्वास-प्रस्तुतिः</summary>

वैराग्यं च मुमुक्षुत्वं तीव्रं यस्य तु विद्यते ।  
तस्मिन्नेवार्थवन्तः स्युः फलवन्तः शमादयः ॥ ३० ॥
</details>

<details><summary>मूलम्</summary>

वैराग्यं च मुमुक्षुत्वं तीव्रं यस्य तु विद्यते ।  
तस्मिन्नेवार्थवन्तः स्युः फलवन्तः शमादयः ॥ ३० ॥
</details>

<details open><summary>विश्वास-प्रस्तुतिः</summary>

एतयोर्मन्दता यत्र विरक्तत्वमुमुक्षयोः ।  
मरौ सलिलवत्तत्र शमादेर्भानमात्रता ॥ ३१ ॥
</details>

<details><summary>मूलम्</summary>

एतयोर्मन्दता यत्र विरक्तत्वमुमुक्षयोः ।  
मरौ सलिलवत्तत्र शमादेर्भानमात्रता ॥ ३१ ॥
</details>

<details open><summary>विश्वास-प्रस्तुतिः</summary>

मोक्षकारणसामग्र्यां भक्तिरेव गरीयसी ।  
स्वस्वरूपानुसन्धानं भक्तिरित्यभिधीयते ॥ ३२ ॥
</details>

<details><summary>मूलम्</summary>

मोक्षकारणसामग्र्यां भक्तिरेव गरीयसी ।  
स्वस्वरूपानुसन्धानं भक्तिरित्यभिधीयते ॥ ३२ ॥
</details>

<details open><summary>विश्वास-प्रस्तुतिः</summary>

स्वात्मतत्त्वानुसन्धानं भक्तिरित्यपरे जगुः ।  
उक्तसाधनसम्पन्नस्तत्त्वजिज्ञासुरात्मनः ॥ ३३ ॥
</details>

<details><summary>मूलम्</summary>

स्वात्मतत्त्वानुसन्धानं भक्तिरित्यपरे जगुः ।  
उक्तसाधनसम्पन्नस्तत्त्वजिज्ञासुरात्मनः ॥ ३३ ॥
</details>

<details open><summary>विश्वास-प्रस्तुतिः</summary>

उपसीदेद्गुरुं प्राज्ञं यस्माद्बन्धविमोक्षणम् ।  
श्रोत्रियोऽवृजिनोऽकामहतो यो ब्रह्मवित्तमः ॥ ३४ ॥
</details>

<details><summary>मूलम्</summary>

उपसीदेद्गुरुं प्राज्ञं यस्माद्बन्धविमोक्षणम् ।  
श्रोत्रियोऽवृजिनोऽकामहतो यो ब्रह्मवित्तमः ॥ ३४ ॥
</details>

<details open><summary>विश्वास-प्रस्तुतिः</summary>

ब्रह्मण्युपरतः शान्तो निरिन्धन इवानलः ।  
अहेतुकदयासिन्धुर्बन्धुरानमतां सताम् ॥ ३५ ॥
</details>

<details><summary>मूलम्</summary>

ब्रह्मण्युपरतः शान्तो निरिन्धन इवानलः ।  
अहेतुकदयासिन्धुर्बन्धुरानमतां सताम् ॥ ३५ ॥
</details>

<details open><summary>विश्वास-प्रस्तुतिः</summary>

तमाराध्य गुरुं भक्त्या प्रह्वः प्रश्रयसेवनैः ।  
प्रसन्नं तमनुप्राप्य पृच्छेज्ज्ञातव्यमात्मनः ॥ ३६ ॥
</details>

<details><summary>मूलम्</summary>

तमाराध्य गुरुं भक्त्या प्रह्वः प्रश्रयसेवनैः ।  
प्रसन्नं तमनुप्राप्य पृच्छेज्ज्ञातव्यमात्मनः ॥ ३६ ॥
</details>

<details open><summary>विश्वास-प्रस्तुतिः</summary>

स्वामिन्नमस्ते नतलोकबन्धो  
कारुण्यसिन्धो पतितं भवाब्धौ ।  
मामुद्धरात्मीयकटाक्षदृष्ट्या  
ऋज्वातिकारुण्यसुधाभिवृष्ट्या ॥ ३७ ॥
</details>

<details><summary>मूलम्</summary>

स्वामिन्नमस्ते नतलोकबन्धो  
कारुण्यसिन्धो पतितं भवाब्धौ ।  
मामुद्धरात्मीयकटाक्षदृष्ट्या  
ऋज्वातिकारुण्यसुधाभिवृष्ट्या ॥ ३७ ॥
</details>

<details open><summary>विश्वास-प्रस्तुतिः</summary>

दुर्वारसंसारदवाग्नितप्तं  
दोधूयमानं दुरदृष्टवातैः ।  
भीतं प्रपन्नं परिपाहि मृत्योः  
शरण्यमन्यं यदहं न जाने ॥ ३८ ॥
</details>

<details><summary>मूलम्</summary>

दुर्वारसंसारदवाग्नितप्तं  
दोधूयमानं दुरदृष्टवातैः ।  
भीतं प्रपन्नं परिपाहि मृत्योः  
शरण्यमन्यं यदहं न जाने ॥ ३८ ॥
</details>

<details open><summary>विश्वास-प्रस्तुतिः</summary>

शान्ता महान्तो निवसन्ति सन्तो  
वसन्तवल्लोकहितं चरन्तः ।  
तीर्णाः स्वयं भीमभवार्णवं जना -  
नहेतुनान्यानपि तारयन्तः ॥ ३९ ॥
</details>

<details><summary>मूलम्</summary>

शान्ता महान्तो निवसन्ति सन्तो  
वसन्तवल्लोकहितं चरन्तः ।  
तीर्णाः स्वयं भीमभवार्णवं जना -  
नहेतुनान्यानपि तारयन्तः ॥ ३९ ॥
</details>

<details open><summary>विश्वास-प्रस्तुतिः</summary>

अयं स्वभावः स्वत एव यत्पर -  
श्रमापनोदप्रवणं महात्मनाम् ।  
सुधांशुरेष स्वयमर्ककर्कश -  
प्रभाभितप्तामवति क्षितिं किल ॥ ४० ॥
</details>

<details><summary>मूलम्</summary>

अयं स्वभावः स्वत एव यत्पर -  
श्रमापनोदप्रवणं महात्मनाम् ।  
सुधांशुरेष स्वयमर्ककर्कश -  
प्रभाभितप्तामवति क्षितिं किल ॥ ४० ॥
</details>

<details open><summary>विश्वास-प्रस्तुतिः</summary>

ब्रह्मानन्दरसानुभूतिकलितैः पूतैः सुशीतैः सितै -  
र्युष्मद्वाक्कलशोज्झितैः श्रुतिसुखैर्वाक्यामृतैः सेचय ।  
सन्तप्तं भवतापदावदहनज्वालाभिरेनं प्रभो  
धन्यास्ते भवदीक्षणक्षणगतेः पात्रीकृताः स्वीकृताः ॥ ४१ ॥
</details>

<details><summary>मूलम्</summary>

ब्रह्मानन्दरसानुभूतिकलितैः पूतैः सुशीतैः सितै -  
र्युष्मद्वाक्कलशोज्झितैः श्रुतिसुखैर्वाक्यामृतैः सेचय ।  
सन्तप्तं भवतापदावदहनज्वालाभिरेनं प्रभो  
धन्यास्ते भवदीक्षणक्षणगतेः पात्रीकृताः स्वीकृताः ॥ ४१ ॥
</details>

<details open><summary>विश्वास-प्रस्तुतिः</summary>

कथं तरेयं भवसिन्धुमेतं  
का वा गतिर्मे कतमोऽस्त्युपायः ।  
जाने न किञ्चित्कृपयाव मां प्रभो  
संसारदुःखक्षतिमातनुष्व ॥ ४२ ॥
</details>

<details><summary>मूलम्</summary>

कथं तरेयं भवसिन्धुमेतं  
का वा गतिर्मे कतमोऽस्त्युपायः ।  
जाने न किञ्चित्कृपयाव मां प्रभो  
संसारदुःखक्षतिमातनुष्व ॥ ४२ ॥
</details>

<details open><summary>विश्वास-प्रस्तुतिः</summary>

तथा वदन्तं शरणागतं स्वं  
संसारदावानलतापतप्तम् ।  
निरीक्ष्य कारुण्यरसार्द्रदृष्ट्या  
दद्यादभीतिं सहसा महात्मा ॥ ४३ ॥
</details>

<details><summary>मूलम्</summary>

तथा वदन्तं शरणागतं स्वं  
संसारदावानलतापतप्तम् ।  
निरीक्ष्य कारुण्यरसार्द्रदृष्ट्या  
दद्यादभीतिं सहसा महात्मा ॥ ४३ ॥
</details>

<details open><summary>विश्वास-प्रस्तुतिः</summary>

विद्वान्स तस्मा उपसत्तिमीयुषे  
मुमुक्षवे साधु यथोक्तकारिणे ।  
प्रशान्तचित्ताय शमान्विताय  
तत्त्वोपदेशं कृपयैव कुर्यात् ॥ ४४ ॥
</details>

<details><summary>मूलम्</summary>

विद्वान्स तस्मा उपसत्तिमीयुषे  
मुमुक्षवे साधु यथोक्तकारिणे ।  
प्रशान्तचित्ताय शमान्विताय  
तत्त्वोपदेशं कृपयैव कुर्यात् ॥ ४४ ॥
</details>

<details open><summary>विश्वास-प्रस्तुतिः</summary>

मा भैष्ट विद्वंस्तव नास्त्यपायः  
संसारसिन्धोस्तरणेऽस्त्युपायः ।  
येनैव याता यतयोऽस्य पारं  
तमेव मार्गं तव निर्दिशामि ॥ ४५ ॥
</details>

<details><summary>मूलम्</summary>

मा भैष्ट विद्वंस्तव नास्त्यपायः  
संसारसिन्धोस्तरणेऽस्त्युपायः ।  
येनैव याता यतयोऽस्य पारं  
तमेव मार्गं तव निर्दिशामि ॥ ४५ ॥
</details>

<details open><summary>विश्वास-प्रस्तुतिः</summary>

अस्त्युपायो महान्कश्चित्संसारभयनाशनः ।  
तेन तीर्त्वा भवाम्भोधिं परमानन्दमाप्स्यसि ॥ ४६ ॥
</details>

<details><summary>मूलम्</summary>

अस्त्युपायो महान्कश्चित्संसारभयनाशनः ।  
तेन तीर्त्वा भवाम्भोधिं परमानन्दमाप्स्यसि ॥ ४६ ॥
</details>

<details open><summary>विश्वास-प्रस्तुतिः</summary>

वेदान्तार्थविचारेण जायते ज्ञानमुत्तमम् ।  
तेनात्यन्तिकसंसारदुःखनाशो भवत्यलम् ॥ ४७ ॥
</details>

<details><summary>मूलम्</summary>

वेदान्तार्थविचारेण जायते ज्ञानमुत्तमम् ।  
तेनात्यन्तिकसंसारदुःखनाशो भवत्यलम् ॥ ४७ ॥
</details>

<details open><summary>विश्वास-प्रस्तुतिः</summary>

श्रद्धाभक्तिध्यानयोगान्मुमुक्षो -  
र्मुक्तेर्हेतून्वक्ति साक्षाच्छ्रुतेर्गीः ।  
यो वा एतेष्वेव तिष्ठत्यमुष्य  
मोक्षोऽविद्याकल्पिताद्देहबन्धात् ॥ ४८ ॥
</details>

<details><summary>मूलम्</summary>

श्रद्धाभक्तिध्यानयोगान्मुमुक्षो -  
र्मुक्तेर्हेतून्वक्ति साक्षाच्छ्रुतेर्गीः ।  
यो वा एतेष्वेव तिष्ठत्यमुष्य  
मोक्षोऽविद्याकल्पिताद्देहबन्धात् ॥ ४८ ॥
</details>

<details open><summary>विश्वास-प्रस्तुतिः</summary>

अज्ञानयोगात्परमात्मनस्तव  
ह्यनात्मबन्धस्तत एव संसृतिः ।  
तयोर्विवेकोदितबोधवह्नि -  
रज्ञानकार्यं प्रदहेत्समूलम् ॥ ४९ ॥
</details>

<details><summary>मूलम्</summary>

अज्ञानयोगात्परमात्मनस्तव  
ह्यनात्मबन्धस्तत एव संसृतिः ।  
तयोर्विवेकोदितबोधवह्नि -  
रज्ञानकार्यं प्रदहेत्समूलम् ॥ ४९ ॥
</details>

<details open><summary>विश्वास-प्रस्तुतिः</summary>

शिष्य उवाच -

कृपया श्रूयतां स्वामिन् प्रश्नोऽयं क्रियते मया ।  
यदुत्तरमहं श्रुत्वा कृतार्थः स्यां भवन्मुखात् ॥ ५० ॥
</details>

<details><summary>मूलम्</summary>

शिष्य उवाच -

कृपया श्रूयतां स्वामिन् प्रश्नोऽयं क्रियते मया ।  
यदुत्तरमहं श्रुत्वा कृतार्थः स्यां भवन्मुखात् ॥ ५० ॥
</details>

<details open><summary>विश्वास-प्रस्तुतिः</summary>

को नाम बन्धः कथमेष आगतः  
कथं प्रतिष्ठास्य कथं विमोक्षः ।  
कोऽसावनात्मा परमः क आत्मा  
तयोर्विवेकः कथमेतदुच्यताम् ॥ ५१ ॥
</details>

<details><summary>मूलम्</summary>

को नाम बन्धः कथमेष आगतः  
कथं प्रतिष्ठास्य कथं विमोक्षः ।  
कोऽसावनात्मा परमः क आत्मा  
तयोर्विवेकः कथमेतदुच्यताम् ॥ ५१ ॥
</details>

<details open><summary>विश्वास-प्रस्तुतिः</summary>

श्रीगुरुरुवाच -

धन्योऽसि कृतकृत्योऽसि पावितं ते कुलं त्वया ।  
यदविद्याबन्धमुक्त्या ब्रह्मीभवितुमिच्छसि ॥ ५२ ॥
</details>

<details><summary>मूलम्</summary>

श्रीगुरुरुवाच -

धन्योऽसि कृतकृत्योऽसि पावितं ते कुलं त्वया ।  
यदविद्याबन्धमुक्त्या ब्रह्मीभवितुमिच्छसि ॥ ५२ ॥
</details>

<details open><summary>विश्वास-प्रस्तुतिः</summary>

ऋणमोचनकर्तारः पितुः सन्ति सुतादयः ।  
बन्धमोचनकर्ता तु स्वस्मादन्यो न कश्चन ॥ ५३ ॥
</details>

<details><summary>मूलम्</summary>

ऋणमोचनकर्तारः पितुः सन्ति सुतादयः ।  
बन्धमोचनकर्ता तु स्वस्मादन्यो न कश्चन ॥ ५३ ॥
</details>

<details open><summary>विश्वास-प्रस्तुतिः</summary>

मस्तकन्यस्तभारादेर्दुःखमन्यैर्निवार्यते ।  
क्षुधादिकृतदुःखं तु विना स्वेन न केनचित् ॥ ५४ ॥
</details>

<details><summary>मूलम्</summary>

मस्तकन्यस्तभारादेर्दुःखमन्यैर्निवार्यते ।  
क्षुधादिकृतदुःखं तु विना स्वेन न केनचित् ॥ ५४ ॥
</details>

<details open><summary>विश्वास-प्रस्तुतिः</summary>

पथ्यमौषधसेवा च क्रियते येन रोगिणा ।  
आरोग्यसिद्धिर्दृष्टास्य नान्यानुष्ठितकर्मणा ॥ ५५ ॥
</details>

<details><summary>मूलम्</summary>

पथ्यमौषधसेवा च क्रियते येन रोगिणा ।  
आरोग्यसिद्धिर्दृष्टास्य नान्यानुष्ठितकर्मणा ॥ ५५ ॥
</details>

<details open><summary>विश्वास-प्रस्तुतिः</summary>

वस्तुस्वरुपं स्फुटबोधचक्षुषा  
स्वेनैव वेद्यं न तु पण्डितेन ।  
चन्द्रस्वरूपं निजचक्षुषैव  
ज्ञातव्यमन्यैरवगम्यते किम् ॥ ५६ ॥
</details>

<details><summary>मूलम्</summary>

वस्तुस्वरुपं स्फुटबोधचक्षुषा  
स्वेनैव वेद्यं न तु पण्डितेन ।  
चन्द्रस्वरूपं निजचक्षुषैव  
ज्ञातव्यमन्यैरवगम्यते किम् ॥ ५६ ॥
</details>

<details open><summary>विश्वास-प्रस्तुतिः</summary>

अविद्याकामकर्मादिपाशबन्धं विमोचितुम् ।  
कः शक्नुयाद्विनात्मानं कल्पकोटिशतैरपि ॥ ५७ ॥
</details>

<details><summary>मूलम्</summary>

अविद्याकामकर्मादिपाशबन्धं विमोचितुम् ।  
कः शक्नुयाद्विनात्मानं कल्पकोटिशतैरपि ॥ ५७ ॥
</details>

<details open><summary>विश्वास-प्रस्तुतिः</summary>

न योगेन न साङ्ख्येन कर्मणा नो न विद्यया ।  
ब्रह्मात्मैकत्वबोधेन मोक्षः सिध्यति नान्यथा ॥ ५८ ॥
</details>

<details><summary>मूलम्</summary>

न योगेन न साङ्ख्येन कर्मणा नो न विद्यया ।  
ब्रह्मात्मैकत्वबोधेन मोक्षः सिध्यति नान्यथा ॥ ५८ ॥
</details>

<details open><summary>विश्वास-प्रस्तुतिः</summary>

वीणाया रूपसौन्दर्यं तन्त्रीवादनसौष्ठवम् ।  
प्रजारञ्जनमात्रं तन्न साम्राज्याय कल्पते ॥ ५९ ॥
</details>

<details><summary>मूलम्</summary>

वीणाया रूपसौन्दर्यं तन्त्रीवादनसौष्ठवम् ।  
प्रजारञ्जनमात्रं तन्न साम्राज्याय कल्पते ॥ ५९ ॥
</details>

<details open><summary>विश्वास-प्रस्तुतिः</summary>

वाग्वैखरी शब्दझरी शास्त्रव्याख्यानकौशलम् ।  
वैदुष्यं विदुषां तद्वद्भुक्तये न तु मुक्तये ॥ ६० ॥
</details>

<details><summary>मूलम्</summary>

वाग्वैखरी शब्दझरी शास्त्रव्याख्यानकौशलम् ।  
वैदुष्यं विदुषां तद्वद्भुक्तये न तु मुक्तये ॥ ६० ॥
</details>

<details open><summary>विश्वास-प्रस्तुतिः</summary>

अविज्ञाते परे तत्त्वे शास्त्राधीतिस्तु निष्फला ।  
विज्ञातेऽपि परे तत्त्वे शास्त्राधीतिस्तु निष्फला ॥ ६१ ॥
</details>

<details><summary>मूलम्</summary>

अविज्ञाते परे तत्त्वे शास्त्राधीतिस्तु निष्फला ।  
विज्ञातेऽपि परे तत्त्वे शास्त्राधीतिस्तु निष्फला ॥ ६१ ॥
</details>

<details open><summary>विश्वास-प्रस्तुतिः</summary>

शब्दजालं महारण्यं चित्तभ्रमणकारणम् ।  
अतः प्रयत्नाज्ज्ञातव्यं तत्त्वज्ञात्तत्त्वमात्मनः ॥ ६२ ॥
</details>

<details><summary>मूलम्</summary>

शब्दजालं महारण्यं चित्तभ्रमणकारणम् ।  
अतः प्रयत्नाज्ज्ञातव्यं तत्त्वज्ञात्तत्त्वमात्मनः ॥ ६२ ॥
</details>

<details open><summary>विश्वास-प्रस्तुतिः</summary>

अज्ञानसर्पदष्टस्य ब्रह्मज्ञानौषधं विना ।  
किमु वेदैश्च शास्त्रैश्च किमु मन्त्रैः किमौषधैः ॥ ६३ ॥
</details>

<details><summary>मूलम्</summary>

अज्ञानसर्पदष्टस्य ब्रह्मज्ञानौषधं विना ।  
किमु वेदैश्च शास्त्रैश्च किमु मन्त्रैः किमौषधैः ॥ ६३ ॥
</details>

<details open><summary>विश्वास-प्रस्तुतिः</summary>

न गच्छति विना पानं व्याधिरौषधशब्दतः ।  
विनापरोक्षानुभवं ब्रह्मशब्दैर्न मुच्यते ॥ ६४ ॥
</details>

<details><summary>मूलम्</summary>

न गच्छति विना पानं व्याधिरौषधशब्दतः ।  
विनापरोक्षानुभवं ब्रह्मशब्दैर्न मुच्यते ॥ ६४ ॥
</details>

<details open><summary>विश्वास-प्रस्तुतिः</summary>

अकृत्वा दृश्यविलयमज्ञात्वा तत्त्वमात्मनः ।  
बाह्यशब्दैः कुतो मुक्तिरुक्तिमात्रफलैर्नृणाम् ॥ ६५ ॥
</details>

<details><summary>मूलम्</summary>

अकृत्वा दृश्यविलयमज्ञात्वा तत्त्वमात्मनः ।  
बाह्यशब्दैः कुतो मुक्तिरुक्तिमात्रफलैर्नृणाम् ॥ ६५ ॥
</details>

<details open><summary>विश्वास-प्रस्तुतिः</summary>

अकृत्वा शत्रुसंहारमगत्वाखिलभूश्रियम् ।  
राजाहमिति शब्दान्नो राजा भवितुमर्हति ॥ ६६ ॥
</details>

<details><summary>मूलम्</summary>

अकृत्वा शत्रुसंहारमगत्वाखिलभूश्रियम् ।  
राजाहमिति शब्दान्नो राजा भवितुमर्हति ॥ ६६ ॥
</details>

<details open><summary>विश्वास-प्रस्तुतिः</summary>

आप्तोक्तिं खननं तथोपरिशिलापाकर्षणं स्वीकृतिं  
निक्षेपः समपेक्षते न हि बहिः शब्दैस्तु निर्गच्छति ।  
तद्वद्ब्रह्मविदोपदेशमननध्यानादिभिर्लभ्यते  
मायाकार्यतिरोहितं स्वममलं तत्त्वं न दुर्युक्तिभिः ॥ ६७ ॥
</details>

<details><summary>मूलम्</summary>

आप्तोक्तिं खननं तथोपरिशिलापाकर्षणं स्वीकृतिं  
निक्षेपः समपेक्षते न हि बहिः शब्दैस्तु निर्गच्छति ।  
तद्वद्ब्रह्मविदोपदेशमननध्यानादिभिर्लभ्यते  
मायाकार्यतिरोहितं स्वममलं तत्त्वं न दुर्युक्तिभिः ॥ ६७ ॥
</details>

<details open><summary>विश्वास-प्रस्तुतिः</summary>

तस्मात्सर्वप्रयत्नेन भवबन्धविमुक्तये ।  
स्वैरेव यत्नः कर्तव्यो रोगादेरिव पण्डितैः ॥ ६८ ॥
</details>

<details><summary>मूलम्</summary>

तस्मात्सर्वप्रयत्नेन भवबन्धविमुक्तये ।  
स्वैरेव यत्नः कर्तव्यो रोगादेरिव पण्डितैः ॥ ६८ ॥
</details>

<details open><summary>विश्वास-प्रस्तुतिः</summary>

यस्त्वयाद्य कृतः प्रश्नो वरीयाञ्शास्त्रविन्मतः ।  
सूत्रप्रायो निगूढार्थो ज्ञातव्यश्च मुमुक्षुभिः ॥ ६९ ॥
</details>

<details><summary>मूलम्</summary>

यस्त्वयाद्य कृतः प्रश्नो वरीयाञ्शास्त्रविन्मतः ।  
सूत्रप्रायो निगूढार्थो ज्ञातव्यश्च मुमुक्षुभिः ॥ ६९ ॥
</details>

<details open><summary>विश्वास-प्रस्तुतिः</summary>

शृणुष्वावहितो विद्वन् यन्मया समुदीर्यते ।  
तदेतच्छ्रवणात्सद्यो भवबन्धाद्विमोक्ष्यसे ॥ ७० ॥
</details>

<details><summary>मूलम्</summary>

शृणुष्वावहितो विद्वन् यन्मया समुदीर्यते ।  
तदेतच्छ्रवणात्सद्यो भवबन्धाद्विमोक्ष्यसे ॥ ७० ॥
</details>

<details open><summary>विश्वास-प्रस्तुतिः</summary>

मोक्षस्य हेतुः प्रथमो निगद्यते  
वैराग्यमत्यन्तमनित्यवस्तुषु ।  
ततः शमश्चापि दमस्तितिक्षा  
न्यासः प्रसक्ताखिलकर्मणां भृशम् ॥ ७१ ॥
</details>

<details><summary>मूलम्</summary>

मोक्षस्य हेतुः प्रथमो निगद्यते  
वैराग्यमत्यन्तमनित्यवस्तुषु ।  
ततः शमश्चापि दमस्तितिक्षा  
न्यासः प्रसक्ताखिलकर्मणां भृशम् ॥ ७१ ॥
</details>

<details open><summary>विश्वास-प्रस्तुतिः</summary>

ततः श्रुतिस्तन्मननं सतत्त्व -  
ध्यानं चिरं नित्यनिरन्तरं मुनेः ।  
ततोऽविकल्पं परमेत्य विद्वा -  
निहैव निर्वाणसुखं समृच्छति ॥ ७२ ॥
</details>

<details><summary>मूलम्</summary>

ततः श्रुतिस्तन्मननं सतत्त्व -  
ध्यानं चिरं नित्यनिरन्तरं मुनेः ।  
ततोऽविकल्पं परमेत्य विद्वा -  
निहैव निर्वाणसुखं समृच्छति ॥ ७२ ॥
</details>

<details open><summary>विश्वास-प्रस्तुतिः</summary>

यद्बोद्धव्यं तवेदानीमात्मानात्मविवेचनम् ।  
तदुच्यते मया सम्यक्छ्रुत्वात्मन्यवधारय ॥ ७३ ॥
</details>

<details><summary>मूलम्</summary>

यद्बोद्धव्यं तवेदानीमात्मानात्मविवेचनम् ।  
तदुच्यते मया सम्यक्छ्रुत्वात्मन्यवधारय ॥ ७३ ॥
</details>

<details open><summary>विश्वास-प्रस्तुतिः</summary>

मज्जास्थिमेदःपलरक्तचर्मत्वगाह्वयैर्धातुभिरेभिरन्वितम् ।  
पादोरुवक्षोभुजपृष्ठमस्तकैरङ्गैरुपाङ्गैरुपयुक्तमेतत् ॥ ७४ ॥
</details>

<details><summary>मूलम्</summary>

मज्जास्थिमेदःपलरक्तचर्मत्वगाह्वयैर्धातुभिरेभिरन्वितम् ।  
पादोरुवक्षोभुजपृष्ठमस्तकैरङ्गैरुपाङ्गैरुपयुक्तमेतत् ॥ ७४ ॥
</details>

<details open><summary>विश्वास-प्रस्तुतिः</summary>

अहं ममेति प्रथितं शरीरं  
मोहास्पदं स्थूलमितीर्यते बुधैः ।  
नभोनभस्वद्दहनाम्बुभूमयः शूक्ष्माणि भूतानि भवन्ति तानि ॥ ७५ ॥
</details>

<details><summary>मूलम्</summary>

अहं ममेति प्रथितं शरीरं  
मोहास्पदं स्थूलमितीर्यते बुधैः ।  
नभोनभस्वद्दहनाम्बुभूमयः शूक्ष्माणि भूतानि भवन्ति तानि ॥ ७५ ॥
</details>

<details open><summary>विश्वास-प्रस्तुतिः</summary>

परस्परांशैर्मिलितानि भूत्वा  
स्थूलानि च स्थूलशरीरहेतवः ।  
मात्रास्तदीया विषया भवन्ति  
शब्दादयः पञ्च सुखाय भोक्तुः ॥ ७६ ॥
</details>

<details><summary>मूलम्</summary>

परस्परांशैर्मिलितानि भूत्वा  
स्थूलानि च स्थूलशरीरहेतवः ।  
मात्रास्तदीया विषया भवन्ति  
शब्दादयः पञ्च सुखाय भोक्तुः ॥ ७६ ॥
</details>

<details open><summary>विश्वास-प्रस्तुतिः</summary>

य एषु मूढा विषयेषु बद्धा  
रागोरुपाशेन सुदुर्दमेन ।  
आयान्ति निर्यान्त्यध ऊर्ध्वमुच्चैः  
स्वकर्मदूतेन जवेन नीताः ॥ ७७ ॥
</details>

<details><summary>मूलम्</summary>

य एषु मूढा विषयेषु बद्धा  
रागोरुपाशेन सुदुर्दमेन ।  
आयान्ति निर्यान्त्यध ऊर्ध्वमुच्चैः  
स्वकर्मदूतेन जवेन नीताः ॥ ७७ ॥
</details>

<details open><summary>विश्वास-प्रस्तुतिः</summary>

शब्दादिभिः पञ्चभिरेव पञ्च  
पञ्चत्वमापुः स्वगुणेन बद्धाः ।  
कुरङ्गमातङ्गपतङ्गमीन -  
भृङ्गा नरः पञ्चभिरञ्चितः किम् ॥ ७८ ॥
</details>

<details><summary>मूलम्</summary>

शब्दादिभिः पञ्चभिरेव पञ्च  
पञ्चत्वमापुः स्वगुणेन बद्धाः ।  
कुरङ्गमातङ्गपतङ्गमीन -  
भृङ्गा नरः पञ्चभिरञ्चितः किम् ॥ ७८ ॥
</details>

<details open><summary>विश्वास-प्रस्तुतिः</summary>

दोषेण तीव्रो विषयः कृष्णसर्पविषादपि ।  
विषं निहन्ति भोक्तारं द्रष्टारं चक्षुषाप्ययम् ॥ ७९ ॥
</details>

<details><summary>मूलम्</summary>

दोषेण तीव्रो विषयः कृष्णसर्पविषादपि ।  
विषं निहन्ति भोक्तारं द्रष्टारं चक्षुषाप्ययम् ॥ ७९ ॥
</details>

<details open><summary>विश्वास-प्रस्तुतिः</summary>

विषयाशामहापाशाद्यो विमुक्तः सुदुस्त्यजात् ।  
स एव कल्पते मुक्त्यै नान्यः षट्शास्त्रवेद्यपि ॥ ८० ॥
</details>

<details><summary>मूलम्</summary>

विषयाशामहापाशाद्यो विमुक्तः सुदुस्त्यजात् ।  
स एव कल्पते मुक्त्यै नान्यः षट्शास्त्रवेद्यपि ॥ ८० ॥
</details>

<details open><summary>विश्वास-प्रस्तुतिः</summary>

आपातवैराग्यवतो मुमुक्षू -  
न्भवाब्धिपारं प्रतियातुमुद्यतान् ।  
आशाग्रहो मज्जयतेऽन्तराले  
निगृह्य कण्ठे विनिवर्त्य वेगात् ॥ ८१ ॥
</details>

<details><summary>मूलम्</summary>

आपातवैराग्यवतो मुमुक्षू -  
न्भवाब्धिपारं प्रतियातुमुद्यतान् ।  
आशाग्रहो मज्जयतेऽन्तराले  
निगृह्य कण्ठे विनिवर्त्य वेगात् ॥ ८१ ॥
</details>

<details open><summary>विश्वास-प्रस्तुतिः</summary>

विषयाख्यग्रहो येन सुविरक्त्यासिना हतः ।  
स गच्छति भवाम्बोधेः पारं प्रत्यूहवर्जितः ॥ ८२ ॥
</details>

<details><summary>मूलम्</summary>

विषयाख्यग्रहो येन सुविरक्त्यासिना हतः ।  
स गच्छति भवाम्बोधेः पारं प्रत्यूहवर्जितः ॥ ८२ ॥
</details>

<details open><summary>विश्वास-प्रस्तुतिः</summary>

विषमविषयमार्गे गच्छतोऽनच्छबुद्धेः  
प्रतिपदमभिघातो मृत्युरप्येष सिद्धः ।  
हितसुजनगुरूक्त्या गच्छतः स्वस्व युक्त्या  
प्रभवति फलसिद्धिः सत्यमित्येव विद्धि ॥ ८३ ॥
</details>

<details><summary>मूलम्</summary>

विषमविषयमार्गे गच्छतोऽनच्छबुद्धेः  
प्रतिपदमभिघातो मृत्युरप्येष सिद्धः ।  
हितसुजनगुरूक्त्या गच्छतः स्वस्व युक्त्या  
प्रभवति फलसिद्धिः सत्यमित्येव विद्धि ॥ ८३ ॥
</details>

<details open><summary>विश्वास-प्रस्तुतिः</summary>

मोक्षस्य काङ्क्षा यदि वै तवास्ति  
त्यजातिदूराद्विषयान्विषं यथा ।  
पीयूषवत्तोषदयाक्षमार्जव -  
प्रशान्तिदान्तीर्भज नित्यमादरात् ॥ ८४ ॥
</details>

<details><summary>मूलम्</summary>

मोक्षस्य काङ्क्षा यदि वै तवास्ति  
त्यजातिदूराद्विषयान्विषं यथा ।  
पीयूषवत्तोषदयाक्षमार्जव -  
प्रशान्तिदान्तीर्भज नित्यमादरात् ॥ ८४ ॥
</details>

<details open><summary>विश्वास-प्रस्तुतिः</summary>

अनुक्षणं यत्परिहृत्य कृत्य -  
मनाद्यविद्याकृतबन्धमोक्षणम् ।  
देहः परार्थोऽयममुष्य पोषणे  
यः सज्जते स स्वमनेन हन्ति ॥ ८५ ॥
</details>

<details><summary>मूलम्</summary>

अनुक्षणं यत्परिहृत्य कृत्य -  
मनाद्यविद्याकृतबन्धमोक्षणम् ।  
देहः परार्थोऽयममुष्य पोषणे  
यः सज्जते स स्वमनेन हन्ति ॥ ८५ ॥
</details>

<details open><summary>विश्वास-प्रस्तुतिः</summary>

शरीरपोषणार्थी सन्य आत्मानं दिदृक्षते ।  
ग्राहं दारुधिया धृत्वा नदीं तर्तुं स इच्छति ॥ ८६ ॥
</details>

<details><summary>मूलम्</summary>

शरीरपोषणार्थी सन्य आत्मानं दिदृक्षते ।  
ग्राहं दारुधिया धृत्वा नदीं तर्तुं स इच्छति ॥ ८६ ॥
</details>

<details open><summary>विश्वास-प्रस्तुतिः</summary>

मोह एव महामृत्युर्मुमुक्षोर्वपुरादिषु ।  
मोहो विनिर्जितो येन स मुक्तिपदमर्हति ॥ ८७ ॥
</details>

<details><summary>मूलम्</summary>

मोह एव महामृत्युर्मुमुक्षोर्वपुरादिषु ।  
मोहो विनिर्जितो येन स मुक्तिपदमर्हति ॥ ८७ ॥
</details>

<details open><summary>विश्वास-प्रस्तुतिः</summary>

मोहं जहि महामृत्युं देहदारसुतादिषु ।  
यं जित्वा मुनयो यान्ति तद्विष्णोः परमं पदम् ॥ ८८ ॥
</details>

<details><summary>मूलम्</summary>

मोहं जहि महामृत्युं देहदारसुतादिषु ।  
यं जित्वा मुनयो यान्ति तद्विष्णोः परमं पदम् ॥ ८८ ॥
</details>

<details open><summary>विश्वास-प्रस्तुतिः</summary>

त्वङ्मांसरुधिरस्नायुमेदोमज्जास्थिसङ्कुलम् ।  
पूर्णं मूत्रपुरीषाभ्यां स्थूलं निन्द्यमिदं वपुः ॥ ८९ ॥
</details>

<details><summary>मूलम्</summary>

त्वङ्मांसरुधिरस्नायुमेदोमज्जास्थिसङ्कुलम् ।  
पूर्णं मूत्रपुरीषाभ्यां स्थूलं निन्द्यमिदं वपुः ॥ ८९ ॥
</details>

<details open><summary>विश्वास-प्रस्तुतिः</summary>

पञ्चीकृतेभ्यो भूतेभ्यः स्थूलेभ्यः पूर्वकर्मणा ।  
समुत्पन्नमिदं स्थूलं भोगायतनमात्मनः ।  
अवस्था जागरस्तस्य स्थूलार्थानुभवो यतः ॥ ९० ॥
</details>

<details><summary>मूलम्</summary>

पञ्चीकृतेभ्यो भूतेभ्यः स्थूलेभ्यः पूर्वकर्मणा ।  
समुत्पन्नमिदं स्थूलं भोगायतनमात्मनः ।  
अवस्था जागरस्तस्य स्थूलार्थानुभवो यतः ॥ ९० ॥
</details>

<details open><summary>विश्वास-प्रस्तुतिः</summary>

बाह्येन्द्रियैः स्थूलपदार्थसेवां  
स्रक्वन्दनस्त्र्यादिविचित्ररूपाम् ।  
करोति जीवः स्वयमेतदात्मना  
तस्मात्प्रशस्तिर्वपुषोऽस्य जागरे ॥ ९१ ॥
</details>

<details><summary>मूलम्</summary>

बाह्येन्द्रियैः स्थूलपदार्थसेवां  
स्रक्वन्दनस्त्र्यादिविचित्ररूपाम् ।  
करोति जीवः स्वयमेतदात्मना  
तस्मात्प्रशस्तिर्वपुषोऽस्य जागरे ॥ ९१ ॥
</details>

<details open><summary>विश्वास-प्रस्तुतिः</summary>

सर्वोऽपि बाह्यः संसारः पुरुषस्य यदाश्रयः ।  
विद्धि देहमिदं स्थूलं गृहवद्गृहमेधिनः ॥ ९२ ॥
</details>

<details><summary>मूलम्</summary>

सर्वोऽपि बाह्यः संसारः पुरुषस्य यदाश्रयः ।  
विद्धि देहमिदं स्थूलं गृहवद्गृहमेधिनः ॥ ९२ ॥
</details>

<details open><summary>विश्वास-प्रस्तुतिः</summary>

स्थूलस्य सम्भवजरामरणानि धर्माः  
स्थौल्यादयो बहुविधाः शिशुताद्यवस्थाः ।  
वर्णाश्रमादिनियमा बहुधामयाः स्युः पूजावमानबहुमानमुखा विशेषाः ॥ ९३ ॥
</details>

<details><summary>मूलम्</summary>

स्थूलस्य सम्भवजरामरणानि धर्माः  
स्थौल्यादयो बहुविधाः शिशुताद्यवस्थाः ।  
वर्णाश्रमादिनियमा बहुधामयाः स्युः पूजावमानबहुमानमुखा विशेषाः ॥ ९३ ॥
</details>

<details open><summary>विश्वास-प्रस्तुतिः</summary>

बुद्धीन्द्रियाणि श्रवणं त्वगक्षि  
घ्राणं च जिह्वा विषयावबोधनात् ।  
वाक्पाणिपादा गुदमप्युपस्थं  
कर्मेन्द्रियाणि प्रवणानि कर्मसु ॥ ९४ ॥
</details>

<details><summary>मूलम्</summary>

बुद्धीन्द्रियाणि श्रवणं त्वगक्षि  
घ्राणं च जिह्वा विषयावबोधनात् ।  
वाक्पाणिपादा गुदमप्युपस्थं  
कर्मेन्द्रियाणि प्रवणानि कर्मसु ॥ ९४ ॥
</details>

<details open><summary>विश्वास-प्रस्तुतिः</summary>

निगद्यतेऽन्तःकरणं मनो धी -  
रहङ्कृतिश्चित्तमिति स्ववृत्तिभिः ।  
मनस्तु सङ्कल्पविकल्पनादिभि -  
र्बुद्धिः पदार्थाध्यवसायधर्मतः ॥ ९५ ॥
</details>

<details><summary>मूलम्</summary>

निगद्यतेऽन्तःकरणं मनो धी -  
रहङ्कृतिश्चित्तमिति स्ववृत्तिभिः ।  
मनस्तु सङ्कल्पविकल्पनादिभि -  
र्बुद्धिः पदार्थाध्यवसायधर्मतः ॥ ९५ ॥
</details>

<details open><summary>विश्वास-प्रस्तुतिः</summary>

अत्राभिमानादहमित्यहङ्कृतिः ।  
स्वार्थानुसन्धानगुणेन चित्तम् ॥ ९६ ॥
</details>

<details><summary>मूलम्</summary>

अत्राभिमानादहमित्यहङ्कृतिः ।  
स्वार्थानुसन्धानगुणेन चित्तम् ॥ ९६ ॥
</details>

<details open><summary>विश्वास-प्रस्तुतिः</summary>

प्राणापानव्यानोदानसमाना भवत्यसौ प्राणः ।  
स्वयमेव वृत्तिभेदाद्विकृतेर्भेदात्सुवर्णसलिलमिव ॥ ९७ ॥
</details>

<details><summary>मूलम्</summary>

प्राणापानव्यानोदानसमाना भवत्यसौ प्राणः ।  
स्वयमेव वृत्तिभेदाद्विकृतेर्भेदात्सुवर्णसलिलमिव ॥ ९७ ॥
</details>

<details open><summary>विश्वास-प्रस्तुतिः</summary>

वागादिपञ्च श्रवणादिपञ्च  
प्राणादिपञ्चाभ्रमुखाणि पञ्च ।  
बुद्ध्याद्यविद्यापि च कामकर्मणी  
पुर्यष्टकं सूक्ष्मशरीरमाहुः ॥ ९८ ॥
</details>

<details><summary>मूलम्</summary>

वागादिपञ्च श्रवणादिपञ्च  
प्राणादिपञ्चाभ्रमुखाणि पञ्च ।  
बुद्ध्याद्यविद्यापि च कामकर्मणी  
पुर्यष्टकं सूक्ष्मशरीरमाहुः ॥ ९८ ॥
</details>

<details open><summary>विश्वास-प्रस्तुतिः</summary>

इदं शरीरं शृणु सूक्ष्मसञ्ज्ञितं  
लिङ्गं त्वपञ्चीकृतभूतसम्भवम् ।  
सवासनं कर्मफलानुभावकं  
स्वाज्ञानतोऽनादिरुपाधिरात्मनः ॥ ९९ ॥
</details>

<details><summary>मूलम्</summary>

इदं शरीरं शृणु सूक्ष्मसञ्ज्ञितं  
लिङ्गं त्वपञ्चीकृतभूतसम्भवम् ।  
सवासनं कर्मफलानुभावकं  
स्वाज्ञानतोऽनादिरुपाधिरात्मनः ॥ ९९ ॥
</details>

<details open><summary>विश्वास-प्रस्तुतिः</summary>

स्वप्नो भवत्यस्य विभक्त्यवस्था  
स्वमात्रशेषेण विभाति यत्र ।  
स्वप्ने तु बुद्धिः स्वयमेव जाग्र -  
त्कालीननानाविधवासनाभिः ।  
कर्त्रादिभावं प्रतिपद्य राजते  
यत्र स्वयञ्ज्योतिरयं परात्मा ॥ १०० ॥
</details>

<details><summary>मूलम्</summary>

स्वप्नो भवत्यस्य विभक्त्यवस्था  
स्वमात्रशेषेण विभाति यत्र ।  
स्वप्ने तु बुद्धिः स्वयमेव जाग्र -  
त्कालीननानाविधवासनाभिः ।  
कर्त्रादिभावं प्रतिपद्य राजते  
यत्र स्वयञ्ज्योतिरयं परात्मा ॥ १०० ॥
</details>

<details open><summary>विश्वास-प्रस्तुतिः</summary>

धीमात्रकोपाधिरशेषसाक्षी  
न लिप्यते तत्कृतकर्मलेपैः ।  
यस्मादसङ्गस्तत एव कर्मभि -  
र्न लिप्यते किञ्चिदुपाधिना कृतैः ॥ १०१ ॥
</details>

<details><summary>मूलम्</summary>

धीमात्रकोपाधिरशेषसाक्षी  
न लिप्यते तत्कृतकर्मलेपैः ।  
यस्मादसङ्गस्तत एव कर्मभि -  
र्न लिप्यते किञ्चिदुपाधिना कृतैः ॥ १०१ ॥
</details>

<details open><summary>विश्वास-प्रस्तुतिः</summary>

सर्वव्यापृतिकरणं लिङ्गमिदं स्याच्चिदात्मनः पुंसः ।  
वास्यादिकमिव तक्ष्णस्तेनैवात्मा भवत्यसङ्गोऽयम् ॥ १०२ ॥
</details>

<details><summary>मूलम्</summary>

सर्वव्यापृतिकरणं लिङ्गमिदं स्याच्चिदात्मनः पुंसः ।  
वास्यादिकमिव तक्ष्णस्तेनैवात्मा भवत्यसङ्गोऽयम् ॥ १०२ ॥
</details>

<details open><summary>विश्वास-प्रस्तुतिः</summary>

अन्धत्वमन्दत्वपटुत्वधर्माः  
सौगुण्यवैगुण्यवशाद्धि चक्षुषः ।  
बाधिर्यमूकत्वमुखास्तथैव  
श्रोत्रादिधर्मा न तु वेत्तुरात्मनः ॥ १०३ ॥
</details>

<details><summary>मूलम्</summary>

अन्धत्वमन्दत्वपटुत्वधर्माः  
सौगुण्यवैगुण्यवशाद्धि चक्षुषः ।  
बाधिर्यमूकत्वमुखास्तथैव  
श्रोत्रादिधर्मा न तु वेत्तुरात्मनः ॥ १०३ ॥
</details>

<details open><summary>विश्वास-प्रस्तुतिः</summary>

उच्छ्वासनिःश्वासविजृम्भणक्षुत् -  
प्रस्पन्दनाद्युत्क्रमणादिकाः क्रियाः ।  
प्राणादिकर्माणि वदन्ति तज्ज्ञाः  
प्राणस्य धर्मावशनापिपासे ॥ १०४ ॥
</details>

<details><summary>मूलम्</summary>

उच्छ्वासनिःश्वासविजृम्भणक्षुत् -  
प्रस्पन्दनाद्युत्क्रमणादिकाः क्रियाः ।  
प्राणादिकर्माणि वदन्ति तज्ज्ञाः  
प्राणस्य धर्मावशनापिपासे ॥ १०४ ॥
</details>

<details open><summary>विश्वास-प्रस्तुतिः</summary>

अन्तःकरणमेतेषु चक्षुरादिषु वर्ष्मणि ।  
अहमित्यभिमानेन तिष्ठत्याभासतेजसा ॥ १०५ ॥
</details>

<details><summary>मूलम्</summary>

अन्तःकरणमेतेषु चक्षुरादिषु वर्ष्मणि ।  
अहमित्यभिमानेन तिष्ठत्याभासतेजसा ॥ १०५ ॥
</details>

<details open><summary>विश्वास-प्रस्तुतिः</summary>

अहङ्कारः स विज्ञेयः कर्ता भोक्ताभिमान्ययम् ।  
सत्त्वादिगुणयोगेनावस्थात्रितयमश्नुते ॥ १०६ ॥
</details>

<details><summary>मूलम्</summary>

अहङ्कारः स विज्ञेयः कर्ता भोक्ताभिमान्ययम् ।  
सत्त्वादिगुणयोगेनावस्थात्रितयमश्नुते ॥ १०६ ॥
</details>

<details open><summary>विश्वास-प्रस्तुतिः</summary>

विषयाणामानुकूल्ये सुखी दुःखी विपर्यये ।  
सुखं दुःखं च तद्धर्मः सदानन्दस्य नात्मनः ॥ १०७ ॥
</details>

<details><summary>मूलम्</summary>

विषयाणामानुकूल्ये सुखी दुःखी विपर्यये ।  
सुखं दुःखं च तद्धर्मः सदानन्दस्य नात्मनः ॥ १०७ ॥
</details>

<details open><summary>विश्वास-प्रस्तुतिः</summary>

आत्मार्थत्वेन हि प्रेयान्विषयो न स्वतः प्रियः ।  
स्वत एव हि सर्वेषामात्मा प्रियतमो यतः ॥ १०८ ॥
</details>

<details><summary>मूलम्</summary>

आत्मार्थत्वेन हि प्रेयान्विषयो न स्वतः प्रियः ।  
स्वत एव हि सर्वेषामात्मा प्रियतमो यतः ॥ १०८ ॥
</details>

<details open><summary>विश्वास-प्रस्तुतिः</summary>

तत आत्मा सदानन्दो नास्य दुःखं कदाचन ।  
यत्सुषुप्तौ निर्विषय आत्मानन्दोऽनुभूयते ।  
श्रुतिः प्रत्यक्षमैतिह्यमनुमानं च जाग्रति ॥ १०९ ॥
</details>

<details><summary>मूलम्</summary>

तत आत्मा सदानन्दो नास्य दुःखं कदाचन ।  
यत्सुषुप्तौ निर्विषय आत्मानन्दोऽनुभूयते ।  
श्रुतिः प्रत्यक्षमैतिह्यमनुमानं च जाग्रति ॥ १०९ ॥
</details>

<details open><summary>विश्वास-प्रस्तुतिः</summary>

अव्यक्तनाम्नी परमेशशक्ति -  
रनाद्यविद्या त्रिगुणात्मिका परा ।  
कार्यानुमेया सुधियैव माया  
यया जगत्सर्वमिदं प्रसूयते ॥ ११० ॥
</details>

<details><summary>मूलम्</summary>

अव्यक्तनाम्नी परमेशशक्ति -  
रनाद्यविद्या त्रिगुणात्मिका परा ।  
कार्यानुमेया सुधियैव माया  
यया जगत्सर्वमिदं प्रसूयते ॥ ११० ॥
</details>

<details open><summary>विश्वास-प्रस्तुतिः</summary>

सन्नाप्यसन्नाप्युभयात्मिका नो  
भिन्नाप्यभिन्नाप्युभयात्मिका नो ।  
साङ्गाप्यनङ्गाप्युभयात्मिका नो  
महाद्भुतानिर्वचनीयरूपा ॥ १११ ॥
</details>

<details><summary>मूलम्</summary>

सन्नाप्यसन्नाप्युभयात्मिका नो  
भिन्नाप्यभिन्नाप्युभयात्मिका नो ।  
साङ्गाप्यनङ्गाप्युभयात्मिका नो  
महाद्भुतानिर्वचनीयरूपा ॥ १११ ॥
</details>

<details open><summary>विश्वास-प्रस्तुतिः</summary>

शुद्धाद्वयब्रह्मविबोधनाश्या  
सर्पभ्रमो रज्जुविवेकतो यथा ।  
रजस्तमः सत्त्वमिति प्रसिद्धा  
गुणास्तदीयाः प्रथितैः स्वकार्यैः ॥ ११२ ॥
</details>

<details><summary>मूलम्</summary>

शुद्धाद्वयब्रह्मविबोधनाश्या  
सर्पभ्रमो रज्जुविवेकतो यथा ।  
रजस्तमः सत्त्वमिति प्रसिद्धा  
गुणास्तदीयाः प्रथितैः स्वकार्यैः ॥ ११२ ॥
</details>

<details open><summary>विश्वास-प्रस्तुतिः</summary>

विक्षेपशक्ती रजसः क्रियात्मिका  
यतः प्रवृत्तिः प्रसृता पुराणी ।  
रागादयोऽस्याः प्रभवन्ति नित्यं  
दुःखादयो ये मनसो विकाराः ॥ ११३ ॥
</details>

<details><summary>मूलम्</summary>

विक्षेपशक्ती रजसः क्रियात्मिका  
यतः प्रवृत्तिः प्रसृता पुराणी ।  
रागादयोऽस्याः प्रभवन्ति नित्यं  
दुःखादयो ये मनसो विकाराः ॥ ११३ ॥
</details>

<details open><summary>विश्वास-प्रस्तुतिः</summary>

कामः क्रोधो लोभदम्भाव्यसूया -  
हङ्कारेर्ष्यामत्सराद्यास्तु घोराः ।  
धर्मा एते राजसाः पुम्प्रवृत्ति -  
र्यस्मादेतत्तद्रजो बन्धहेतुः ॥ ११४ ॥
</details>

<details><summary>मूलम्</summary>

कामः क्रोधो लोभदम्भाव्यसूया -  
हङ्कारेर्ष्यामत्सराद्यास्तु घोराः ।  
धर्मा एते राजसाः पुम्प्रवृत्ति -  
र्यस्मादेतत्तद्रजो बन्धहेतुः ॥ ११४ ॥
</details>

<details open><summary>विश्वास-प्रस्तुतिः</summary>

एषावृतिर्नाम तमोगुणस्य  
शक्तिर्यया वस्त्ववभासतेऽन्यथा ।  
सैषा निदानं पुरुषस्य संसृते -  
र्विक्षेपशक्तेः प्रसरस्य हेतुः ॥ ११५ ॥
</details>

<details><summary>मूलम्</summary>

एषावृतिर्नाम तमोगुणस्य  
शक्तिर्यया वस्त्ववभासतेऽन्यथा ।  
सैषा निदानं पुरुषस्य संसृते -  
र्विक्षेपशक्तेः प्रसरस्य हेतुः ॥ ११५ ॥
</details>

<details open><summary>विश्वास-प्रस्तुतिः</summary>

प्रज्ञावानपि पण्डितोऽपि चतुरोऽप्यत्यन्तसूक्ष्मार्थदृ -  
ग्व्यालीढस्तमसा न वेत्ति बहुधा सम्बोधितोऽपि स्फुटम् ।  
भ्रान्त्यारोपितमेव साधु कलयत्यालम्बते तद्गुणान्  
हन्तासौ प्रबला दुरन्ततमसः शक्तिर्महत्यावृतिः ॥ ११६ ॥
</details>

<details><summary>मूलम्</summary>

प्रज्ञावानपि पण्डितोऽपि चतुरोऽप्यत्यन्तसूक्ष्मार्थदृ -  
ग्व्यालीढस्तमसा न वेत्ति बहुधा सम्बोधितोऽपि स्फुटम् ।  
भ्रान्त्यारोपितमेव साधु कलयत्यालम्बते तद्गुणान्  
हन्तासौ प्रबला दुरन्ततमसः शक्तिर्महत्यावृतिः ॥ ११६ ॥
</details>

<details open><summary>विश्वास-प्रस्तुतिः</summary>

अभावना वा विपरीतभावना  
सम्भावना विप्रतिपत्तिरस्याः ।  
संसर्गयुक्तं न विमुञ्चति ध्रुवं  
विक्षेपशक्तिः क्षपयत्यजस्रम् ॥ ११७ ॥
</details>

<details><summary>मूलम्</summary>

अभावना वा विपरीतभावना  
सम्भावना विप्रतिपत्तिरस्याः ।  
संसर्गयुक्तं न विमुञ्चति ध्रुवं  
विक्षेपशक्तिः क्षपयत्यजस्रम् ॥ ११७ ॥
</details>

<details open><summary>विश्वास-प्रस्तुतिः</summary>

अज्ञानमालस्यजडत्वनिद्रा -  
प्रमादमूढत्वमुखास्तमोगुणाः ।  
एतैः प्रयुक्तो न हि वेत्ति किञ्चि -  
न्निद्रालुवत्स्तम्भवदेव तिष्ठति ॥ ११८ ॥
</details>

<details><summary>मूलम्</summary>

अज्ञानमालस्यजडत्वनिद्रा -  
प्रमादमूढत्वमुखास्तमोगुणाः ।  
एतैः प्रयुक्तो न हि वेत्ति किञ्चि -  
न्निद्रालुवत्स्तम्भवदेव तिष्ठति ॥ ११८ ॥
</details>

<details open><summary>विश्वास-प्रस्तुतिः</summary>

सत्त्वं विशुद्धं जलवत्तथापि  
ताभ्यां मिलित्वा सरणाय कल्पते ।  
यत्रात्मबिम्बः प्रतिबिम्बितः स -  
न्प्रकाशयत्यर्क इवाखिलं जडम् ॥ ११९ ॥
</details>

<details><summary>मूलम्</summary>

सत्त्वं विशुद्धं जलवत्तथापि  
ताभ्यां मिलित्वा सरणाय कल्पते ।  
यत्रात्मबिम्बः प्रतिबिम्बितः स -  
न्प्रकाशयत्यर्क इवाखिलं जडम् ॥ ११९ ॥
</details>

<details open><summary>विश्वास-प्रस्तुतिः</summary>

मिश्रस्य सत्त्वस्य भवन्ति धर्मा -  
स्त्वमानिताद्या नियमा यमाद्याः ।  
श्रद्धा च भक्तिश्च मुमुक्षुता च  
दैवी च सम्पत्तिरसन्निवृत्तिः ॥ १२० ॥
</details>

<details><summary>मूलम्</summary>

मिश्रस्य सत्त्वस्य भवन्ति धर्मा -  
स्त्वमानिताद्या नियमा यमाद्याः ।  
श्रद्धा च भक्तिश्च मुमुक्षुता च  
दैवी च सम्पत्तिरसन्निवृत्तिः ॥ १२० ॥
</details>

<details open><summary>विश्वास-प्रस्तुतिः</summary>

विशुद्धसत्त्वस्य गुणाः प्रसादः  
स्वात्मानुभूतिः परमा प्रशान्तिः ।  
तृप्तिः प्रहर्षः परमात्मनिष्ठा  
यया सदानन्दरसं समृच्छति ॥ १२१ ॥
</details>

<details><summary>मूलम्</summary>

विशुद्धसत्त्वस्य गुणाः प्रसादः  
स्वात्मानुभूतिः परमा प्रशान्तिः ।  
तृप्तिः प्रहर्षः परमात्मनिष्ठा  
यया सदानन्दरसं समृच्छति ॥ १२१ ॥
</details>

<details open><summary>विश्वास-प्रस्तुतिः</summary>

अव्यक्तमेतत्त्रिगुणैर्निरुक्तं  
तत्कारणं नाम शरीरमात्मनः ।  
सुषुप्तिरेतस्य विभक्त्यवस्था  
प्रलीनसर्वेन्द्रियबुद्धिवृत्तिः ॥ १२२ ॥
</details>

<details><summary>मूलम्</summary>

अव्यक्तमेतत्त्रिगुणैर्निरुक्तं  
तत्कारणं नाम शरीरमात्मनः ।  
सुषुप्तिरेतस्य विभक्त्यवस्था  
प्रलीनसर्वेन्द्रियबुद्धिवृत्तिः ॥ १२२ ॥
</details>

<details open><summary>विश्वास-प्रस्तुतिः</summary>

सर्वप्रकारप्रमितिप्रशान्ति -  
र्बीजात्मनावस्थितिरेव बुद्धेः ।  
सुषुप्तिरत्रास्य किल प्रतीतिः  
किञ्चिन्न वेद्मीति जगत्प्रसिद्धेः ॥ १२३ ॥
</details>

<details><summary>मूलम्</summary>

सर्वप्रकारप्रमितिप्रशान्ति -  
र्बीजात्मनावस्थितिरेव बुद्धेः ।  
सुषुप्तिरत्रास्य किल प्रतीतिः  
किञ्चिन्न वेद्मीति जगत्प्रसिद्धेः ॥ १२३ ॥
</details>

<details open><summary>विश्वास-प्रस्तुतिः</summary>

देहेन्द्रियप्राणमनोहमादयः  
सर्वे विकारा विषयाः सुखादयः ।  
व्योमादिभूतान्यखिलं च विश्व -  
मव्यक्तपर्यन्तमिदं ह्यनात्मा ॥ १२४ ॥
</details>

<details><summary>मूलम्</summary>

देहेन्द्रियप्राणमनोहमादयः  
सर्वे विकारा विषयाः सुखादयः ।  
व्योमादिभूतान्यखिलं च विश्व -  
मव्यक्तपर्यन्तमिदं ह्यनात्मा ॥ १२४ ॥
</details>

<details open><summary>विश्वास-प्रस्तुतिः</summary>

माया मायाकार्यं सर्वं महदादि देहपर्यन्तम् ।  
असदिदमनात्मतत्त्वं विद्धि त्वं मरुमरीचिकाकल्पम् ॥ १२५ ॥
</details>

<details><summary>मूलम्</summary>

माया मायाकार्यं सर्वं महदादि देहपर्यन्तम् ।  
असदिदमनात्मतत्त्वं विद्धि त्वं मरुमरीचिकाकल्पम् ॥ १२५ ॥
</details>

<details open><summary>विश्वास-प्रस्तुतिः</summary>

अथ ते सम्प्रवक्ष्यामि स्वरूपं परमात्मनः ।  
यद्विज्ञाय नरो बन्धान्मुक्तः कैवल्यमश्नुते ॥ १२६ ॥
</details>

<details><summary>मूलम्</summary>

अथ ते सम्प्रवक्ष्यामि स्वरूपं परमात्मनः ।  
यद्विज्ञाय नरो बन्धान्मुक्तः कैवल्यमश्नुते ॥ १२६ ॥
</details>

<details open><summary>विश्वास-प्रस्तुतिः</summary>

अस्ति कश्चित्स्वयं नित्यमहम्प्रत्ययलम्बनः ।  
अवस्थात्रयसाक्षी सन्पञ्चकोशविलक्षणः ॥ १२७ ॥
</details>

<details><summary>मूलम्</summary>

अस्ति कश्चित्स्वयं नित्यमहम्प्रत्ययलम्बनः ।  
अवस्थात्रयसाक्षी सन्पञ्चकोशविलक्षणः ॥ १२७ ॥
</details>

<details open><summary>विश्वास-प्रस्तुतिः</summary>

यो विजानाति सकलं जाग्रत्स्वप्नसुषुप्तिषु ।  
बुद्धितद्वृत्तिसद्भावमभावमहमित्ययम् ॥ १२८ ॥
</details>

<details><summary>मूलम्</summary>

यो विजानाति सकलं जाग्रत्स्वप्नसुषुप्तिषु ।  
बुद्धितद्वृत्तिसद्भावमभावमहमित्ययम् ॥ १२८ ॥
</details>

<details open><summary>विश्वास-प्रस्तुतिः</summary>

यः पश्यति स्वयं सर्वं यं न व्याप्नोति किञ्चन ।  
यश्चेतयति बुद्ध्यादि न तद्यं चेतयत्ययम् ॥ १२९ ॥
</details>

<details><summary>मूलम्</summary>

यः पश्यति स्वयं सर्वं यं न व्याप्नोति किञ्चन ।  
यश्चेतयति बुद्ध्यादि न तद्यं चेतयत्ययम् ॥ १२९ ॥
</details>

<details open><summary>विश्वास-प्रस्तुतिः</summary>

येन विश्वमिदं व्याप्तं यं न व्याप्नोति किञ्चन ।  
अभारूपमिदं सर्वं यं भान्तमनुभात्ययम् ॥ १३० ॥
</details>

<details><summary>मूलम्</summary>

येन विश्वमिदं व्याप्तं यं न व्याप्नोति किञ्चन ।  
अभारूपमिदं सर्वं यं भान्तमनुभात्ययम् ॥ १३० ॥
</details>

<details open><summary>विश्वास-प्रस्तुतिः</summary>

यस्य सन्निधिमात्रेण देहेन्द्रियमनोधियः ।  
विषयेषु स्वकीयेषु वर्तन्ते प्रेरिता इव ॥ १३१ ॥
</details>

<details><summary>मूलम्</summary>

यस्य सन्निधिमात्रेण देहेन्द्रियमनोधियः ।  
विषयेषु स्वकीयेषु वर्तन्ते प्रेरिता इव ॥ १३१ ॥
</details>

<details open><summary>विश्वास-प्रस्तुतिः</summary>

अहङ्कारादिदेहान्ता विषयाश्च सुखादयः ।  
वेद्यन्ते घटवद्येन नित्यबोधस्वरूपिणा ॥ १३२ ॥
</details>

<details><summary>मूलम्</summary>

अहङ्कारादिदेहान्ता विषयाश्च सुखादयः ।  
वेद्यन्ते घटवद्येन नित्यबोधस्वरूपिणा ॥ १३२ ॥
</details>

<details open><summary>विश्वास-प्रस्तुतिः</summary>

एषोऽन्तरात्मा पुरुषः पुराणो  
निरन्तराखण्डसुखानुभूतिः ।  
सदैकरूपः प्रतिबोधमात्रो  
येनेषिता वागसवश्चरन्ति ॥ १३३ ॥
</details>

<details><summary>मूलम्</summary>

एषोऽन्तरात्मा पुरुषः पुराणो  
निरन्तराखण्डसुखानुभूतिः ।  
सदैकरूपः प्रतिबोधमात्रो  
येनेषिता वागसवश्चरन्ति ॥ १३३ ॥
</details>

<details open><summary>विश्वास-प्रस्तुतिः</summary>

अत्रैव सत्त्वात्मनि धीगुहाया -  
मव्याकृताकाश उरुप्रकाशः ।  
आकाश उच्चैरविवत्प्रकाशते  
स्वतेजसा विश्वमिदं प्रकाशयन् ॥ १३४ ॥
</details>

<details><summary>मूलम्</summary>

अत्रैव सत्त्वात्मनि धीगुहाया -  
मव्याकृताकाश उरुप्रकाशः ।  
आकाश उच्चैरविवत्प्रकाशते  
स्वतेजसा विश्वमिदं प्रकाशयन् ॥ १३४ ॥
</details>

<details open><summary>विश्वास-प्रस्तुतिः</summary>

ज्ञाता मनोहङ्कृतिविक्रियाणां  
देहेन्द्रियप्राणकृतक्रियाणाम् ।  
अयोग्निवत्ताननु वर्तमानो  
न चेष्टते नो विकरोति किञ्चन ॥ १३५ ॥
</details>

<details><summary>मूलम्</summary>

ज्ञाता मनोहङ्कृतिविक्रियाणां  
देहेन्द्रियप्राणकृतक्रियाणाम् ।  
अयोग्निवत्ताननु वर्तमानो  
न चेष्टते नो विकरोति किञ्चन ॥ १३५ ॥
</details>

<details open><summary>विश्वास-प्रस्तुतिः</summary>

न जायते नो म्रियते न वर्धते  
न क्षीयते नो विकरोति नित्यः ।  
विलीयमानेऽपि वपुष्यमुष्मि -  
न्न लीयते कुम्भ इवाम्बरं स्वयम् ॥ १३६ ॥
</details>

<details><summary>मूलम्</summary>

न जायते नो म्रियते न वर्धते  
न क्षीयते नो विकरोति नित्यः ।  
विलीयमानेऽपि वपुष्यमुष्मि -  
न्न लीयते कुम्भ इवाम्बरं स्वयम् ॥ १३६ ॥
</details>

<details open><summary>विश्वास-प्रस्तुतिः</summary>

प्रकृतिविकृतिभिन्नः शुद्धबोधस्वभावः  
सदसदिदमशेषं भासयन्निर्विशेषः ।  
विलसति परमात्मा जाग्रदादिष्ववस्था -  
स्वहमहमिति साक्षात्साक्षिरूपेण बुद्धेः ॥ १३७ ॥
</details>

<details><summary>मूलम्</summary>

प्रकृतिविकृतिभिन्नः शुद्धबोधस्वभावः  
सदसदिदमशेषं भासयन्निर्विशेषः ।  
विलसति परमात्मा जाग्रदादिष्ववस्था -  
स्वहमहमिति साक्षात्साक्षिरूपेण बुद्धेः ॥ १३७ ॥
</details>

<details open><summary>विश्वास-प्रस्तुतिः</summary>

नियमितमनसामुं त्वं स्वमात्मानमात्म -  
न्ययमहमिति साक्षाद्विद्धि बुद्धिप्रसादात् ।  
जनिमरणतरङ्गापारसंसारसिन्धुं  
प्रतर भव कृतार्थो ब्रह्मरूपेण संस्थः ॥ १३८ ॥
</details>

<details><summary>मूलम्</summary>

नियमितमनसामुं त्वं स्वमात्मानमात्म -  
न्ययमहमिति साक्षाद्विद्धि बुद्धिप्रसादात् ।  
जनिमरणतरङ्गापारसंसारसिन्धुं  
प्रतर भव कृतार्थो ब्रह्मरूपेण संस्थः ॥ १३८ ॥
</details>

<details open><summary>विश्वास-प्रस्तुतिः</summary>

अत्रानात्मन्यहमिति मतिर्बन्ध एषोऽस्य पुंसः  
प्राप्तोऽज्ञानाज्जननमरणक्लेशसम्पातहेतुः ।  
येनैवायं वपुरिदमसत्सत्यमित्यात्मबुद्ध्या  
पुष्यत्युक्षत्यवति विषयैस्तन्तुभिः कोशकृद्वत् ॥ १३९ ॥
</details>

<details><summary>मूलम्</summary>

अत्रानात्मन्यहमिति मतिर्बन्ध एषोऽस्य पुंसः  
प्राप्तोऽज्ञानाज्जननमरणक्लेशसम्पातहेतुः ।  
येनैवायं वपुरिदमसत्सत्यमित्यात्मबुद्ध्या  
पुष्यत्युक्षत्यवति विषयैस्तन्तुभिः कोशकृद्वत् ॥ १३९ ॥
</details>

<details open><summary>विश्वास-प्रस्तुतिः</summary>

अतस्मिंस्तद्बुद्धिः प्रभवति विमूढस्य तमसा  
विवेकाभावाद्वै स्फुरति भुजगे रज्जुधिषणा ।  
ततोऽनर्थव्रातो निपतति समादातुरधिक -  
स्ततो योऽसद्ग्राहः स हि भवति बन्धः शृणु सखे ॥ १४० ॥
</details>

<details><summary>मूलम्</summary>

अतस्मिंस्तद्बुद्धिः प्रभवति विमूढस्य तमसा  
विवेकाभावाद्वै स्फुरति भुजगे रज्जुधिषणा ।  
ततोऽनर्थव्रातो निपतति समादातुरधिक -  
स्ततो योऽसद्ग्राहः स हि भवति बन्धः शृणु सखे ॥ १४० ॥
</details>

<details open><summary>विश्वास-प्रस्तुतिः</summary>

अखण्डनित्याद्वयबोधशक्त्या  
स्फुरन्तमात्मानमनन्तवैभवम् ।  
समावृणोत्यावृतिशक्तिरेषा  
तमोमयी राहुरिवार्कबिम्बम् ॥ १४१ ॥
</details>

<details><summary>मूलम्</summary>

अखण्डनित्याद्वयबोधशक्त्या  
स्फुरन्तमात्मानमनन्तवैभवम् ।  
समावृणोत्यावृतिशक्तिरेषा  
तमोमयी राहुरिवार्कबिम्बम् ॥ १४१ ॥
</details>

<details open><summary>विश्वास-प्रस्तुतिः</summary>

तिरोभूते स्वात्मन्यमलतरतेजोवति पुमा -  
ननात्मानं मोहादहमिति शरीरं कलयति ।  
ततः कामक्रोधप्रभृतिभिरमुं बन्धकगुणैः  
परं विक्षेपाख्या रजस उरुशक्तिर्व्यथयति ॥ १४२ ॥
</details>

<details><summary>मूलम्</summary>

तिरोभूते स्वात्मन्यमलतरतेजोवति पुमा -  
ननात्मानं मोहादहमिति शरीरं कलयति ।  
ततः कामक्रोधप्रभृतिभिरमुं बन्धकगुणैः  
परं विक्षेपाख्या रजस उरुशक्तिर्व्यथयति ॥ १४२ ॥
</details>

<details open><summary>विश्वास-प्रस्तुतिः</summary>

महामोहग्राहग्रसनगलितात्मावगमनो  
धियो नानावस्थाः स्वयमभिनयंस्तद्गुणतया ।  
अपारे संसारे विषयविषपूरे जलनिधौ  
निमज्ज्योन्मज्ज्यायं भ्रमति कुमतिः कुत्सितगतिः ॥ १४३ ॥
</details>

<details><summary>मूलम्</summary>

महामोहग्राहग्रसनगलितात्मावगमनो  
धियो नानावस्थाः स्वयमभिनयंस्तद्गुणतया ।  
अपारे संसारे विषयविषपूरे जलनिधौ  
निमज्ज्योन्मज्ज्यायं भ्रमति कुमतिः कुत्सितगतिः ॥ १४३ ॥
</details>

<details open><summary>विश्वास-प्रस्तुतिः</summary>

भानुप्रभासञ्जनिताभ्रपङ्क्ति -  
र्भानुं तिरोधाय यथा विजृम्भते ।  
आत्मोदिताहङ्कृतिरात्मतत्त्वं  
तथा तिरोधाय विजृम्भते स्वयम् ॥ १४४ ॥
</details>

<details><summary>मूलम्</summary>

भानुप्रभासञ्जनिताभ्रपङ्क्ति -  
र्भानुं तिरोधाय यथा विजृम्भते ।  
आत्मोदिताहङ्कृतिरात्मतत्त्वं  
तथा तिरोधाय विजृम्भते स्वयम् ॥ १४४ ॥
</details>

<details open><summary>विश्वास-प्रस्तुतिः</summary>

कबलितदिननाथे दुर्दिने सान्द्रमेघै -  
र्व्यथयति हिमझञ्झावायुरुग्रो यथैतान् ।  
अविरततमसात्मन्यावृते मूढबुद्धिं  
क्षपयति बहुदुःखैस्तीव्रविक्षेपशक्तिः ॥ १४५ ॥
</details>

<details><summary>मूलम्</summary>

कबलितदिननाथे दुर्दिने सान्द्रमेघै -  
र्व्यथयति हिमझञ्झावायुरुग्रो यथैतान् ।  
अविरततमसात्मन्यावृते मूढबुद्धिं  
क्षपयति बहुदुःखैस्तीव्रविक्षेपशक्तिः ॥ १४५ ॥
</details>

<details open><summary>विश्वास-प्रस्तुतिः</summary>

एताभ्यामेव शक्तिभ्यां बन्धः पुंसः समागतः ।  
याभ्यां विमोहितो देहं मत्वात्मानं भ्रमत्ययम् ॥ १४६ ॥
</details>

<details><summary>मूलम्</summary>

एताभ्यामेव शक्तिभ्यां बन्धः पुंसः समागतः ।  
याभ्यां विमोहितो देहं मत्वात्मानं भ्रमत्ययम् ॥ १४६ ॥
</details>

<details open><summary>विश्वास-प्रस्तुतिः</summary>

बीजं संसृतिभूमिजस्य तु तमो देहात्मधीरङ्कुरो  
रागः पल्लवमम्बु कर्म तु वपुः स्कन्धोऽसवः शाखिकाः ।  
अग्राणीन्द्रियसंहतिश्च विषयाः पुष्पाणि दुःखं फलं  
नानाकर्मसमुद्भवं बहुविधं भोक्तात्र जीवः खगः ॥ १४७ ॥
</details>

<details><summary>मूलम्</summary>

बीजं संसृतिभूमिजस्य तु तमो देहात्मधीरङ्कुरो  
रागः पल्लवमम्बु कर्म तु वपुः स्कन्धोऽसवः शाखिकाः ।  
अग्राणीन्द्रियसंहतिश्च विषयाः पुष्पाणि दुःखं फलं  
नानाकर्मसमुद्भवं बहुविधं भोक्तात्र जीवः खगः ॥ १४७ ॥
</details>

<details open><summary>विश्वास-प्रस्तुतिः</summary>

अज्ञानमूलोऽयमनात्मबन्धो  
नैसर्गिकोऽनादिरनन्त ईरितः ।  
जन्माप्ययव्याधिजरादिदुःख -  
प्रवाहतापं जनयत्यमुष्य ॥ १४८ ॥
</details>

<details><summary>मूलम्</summary>

अज्ञानमूलोऽयमनात्मबन्धो  
नैसर्गिकोऽनादिरनन्त ईरितः ।  
जन्माप्ययव्याधिजरादिदुःख -  
प्रवाहतापं जनयत्यमुष्य ॥ १४८ ॥
</details>

<details open><summary>विश्वास-प्रस्तुतिः</summary>

नास्त्रैर्न शस्त्रैरनिलेन वह्निना  
च्छेत्तुं न शक्यो न च कर्मकोटिभिः ।  
विवेकविज्ञानमहासिना विना  
धातुः प्रसादेन शितेन मञ्जुना ॥ १४९ ॥
</details>

<details><summary>मूलम्</summary>

नास्त्रैर्न शस्त्रैरनिलेन वह्निना  
च्छेत्तुं न शक्यो न च कर्मकोटिभिः ।  
विवेकविज्ञानमहासिना विना  
धातुः प्रसादेन शितेन मञ्जुना ॥ १४९ ॥
</details>

<details open><summary>विश्वास-प्रस्तुतिः</summary>

श्रुतिप्रमाणैकमतेः स्वधर्म -  
निष्ठा तयैवात्मविशुद्धिरस्य ।  
विशुद्धबुद्धेः परमात्मवेदनं  
तेनैव संसारसमूलनाशः ॥ १५० ॥
</details>

<details><summary>मूलम्</summary>

श्रुतिप्रमाणैकमतेः स्वधर्म -  
निष्ठा तयैवात्मविशुद्धिरस्य ।  
विशुद्धबुद्धेः परमात्मवेदनं  
तेनैव संसारसमूलनाशः ॥ १५० ॥
</details>

<details open><summary>विश्वास-प्रस्तुतिः</summary>

कोशैरन्नमयाद्यैः पञ्चभिरात्मा न संवृतो भाति ।  
निजशक्तिसमुत्पन्नैः शैवलपटलैरिवाम्बु वापीस्थम् ॥ १५१ ॥
</details>

<details><summary>मूलम्</summary>

कोशैरन्नमयाद्यैः पञ्चभिरात्मा न संवृतो भाति ।  
निजशक्तिसमुत्पन्नैः शैवलपटलैरिवाम्बु वापीस्थम् ॥ १५१ ॥
</details>

<details open><summary>विश्वास-प्रस्तुतिः</summary>

तच्छैवालापनये सम्यक्सलिलं प्रतीयते शुद्धम् ।  
तृष्णासन्तापहरं सद्यः सौख्यप्रदं परं पुंसः ॥ १५२ ॥
</details>

<details><summary>मूलम्</summary>

तच्छैवालापनये सम्यक्सलिलं प्रतीयते शुद्धम् ।  
तृष्णासन्तापहरं सद्यः सौख्यप्रदं परं पुंसः ॥ १५२ ॥
</details>

<details open><summary>विश्वास-प्रस्तुतिः</summary>

पञ्चानामपि कोशानामपवादे विभात्ययं शुद्धः ।  
नित्यानन्दैकरसः प्रत्यग्रूपः परः स्वयञ्ज्योतिः ॥ १५३ ॥
</details>

<details><summary>मूलम्</summary>

पञ्चानामपि कोशानामपवादे विभात्ययं शुद्धः ।  
नित्यानन्दैकरसः प्रत्यग्रूपः परः स्वयञ्ज्योतिः ॥ १५३ ॥
</details>

<details open><summary>विश्वास-प्रस्तुतिः</summary>

आत्मानात्मविवेकः कर्तव्यो बन्धमुक्तये विदुषा ।  
तेनैवानन्दी भवति स्वं विज्ञाय सच्चिदानन्दम् ॥ १५४ ॥
</details>

<details><summary>मूलम्</summary>

आत्मानात्मविवेकः कर्तव्यो बन्धमुक्तये विदुषा ।  
तेनैवानन्दी भवति स्वं विज्ञाय सच्चिदानन्दम् ॥ १५४ ॥
</details>

<details open><summary>विश्वास-प्रस्तुतिः</summary>

मुञ्जादिषीकामिव दृश्यवर्गा -  
त्प्रत्यञ्चमात्मानमसङ्गमक्रियम् ।  
विविच्य तत्र प्रविलाप्य सर्वं  
तदात्मना तिष्ठति यः स मुक्तः ॥ १५५ ॥
</details>

<details><summary>मूलम्</summary>

मुञ्जादिषीकामिव दृश्यवर्गा -  
त्प्रत्यञ्चमात्मानमसङ्गमक्रियम् ।  
विविच्य तत्र प्रविलाप्य सर्वं  
तदात्मना तिष्ठति यः स मुक्तः ॥ १५५ ॥
</details>

<details open><summary>विश्वास-प्रस्तुतिः</summary>

देहोऽयमन्नभवनोऽन्नमयस्तु कोशो  
ह्यन्नेन जीवति विनश्यति तद्विहीनः ।  
त्वक्चर्ममांसरुधिरास्थिपुरीषराशि -  
र्नायं स्वयं भवितुमर्हति नित्यशुद्धः ॥ १५६ ॥
</details>

<details><summary>मूलम्</summary>

देहोऽयमन्नभवनोऽन्नमयस्तु कोशो  
ह्यन्नेन जीवति विनश्यति तद्विहीनः ।  
त्वक्चर्ममांसरुधिरास्थिपुरीषराशि -  
र्नायं स्वयं भवितुमर्हति नित्यशुद्धः ॥ १५६ ॥
</details>

<details open><summary>विश्वास-प्रस्तुतिः</summary>

पूर्वं जनेरपि मृतेरथ नायमस्ति  
जातक्षणक्षणगुणोऽनियतस्वभावः ।  
नैको जडश्च घटवत्परिदृश्यमानः स्वात्मा कथं भवति भावविकारवेत्ता ॥ १५७ ॥
</details>

<details><summary>मूलम्</summary>

पूर्वं जनेरपि मृतेरथ नायमस्ति  
जातक्षणक्षणगुणोऽनियतस्वभावः ।  
नैको जडश्च घटवत्परिदृश्यमानः स्वात्मा कथं भवति भावविकारवेत्ता ॥ १५७ ॥
</details>

<details open><summary>विश्वास-प्रस्तुतिः</summary>

पाणिपादादिमान्देहो नात्मा व्यङ्गेऽपि जीवनात् ।  
तत्तच्छक्तेरनाशाच्च न नियम्यो नियामकः ॥ १५८ ॥
</details>

<details><summary>मूलम्</summary>

पाणिपादादिमान्देहो नात्मा व्यङ्गेऽपि जीवनात् ।  
तत्तच्छक्तेरनाशाच्च न नियम्यो नियामकः ॥ १५८ ॥
</details>

<details open><summary>विश्वास-प्रस्तुतिः</summary>

देहतद्धर्मतत्कर्मतदवस्थादिसाक्षिणः ।  
सत एव स्वतः सिद्धं तद्वैलक्षण्यमात्मनः ॥ १५९ ॥
</details>

<details><summary>मूलम्</summary>

देहतद्धर्मतत्कर्मतदवस्थादिसाक्षिणः ।  
सत एव स्वतः सिद्धं तद्वैलक्षण्यमात्मनः ॥ १५९ ॥
</details>

<details open><summary>विश्वास-प्रस्तुतिः</summary>

शल्यराशिर्मांसलिप्तो मलपूर्णोऽतिकश्मलः ।  
कथं भवेदयं वेत्ता स्वयमेतद्विलक्षणः ॥ १६० ॥
</details>

<details><summary>मूलम्</summary>

शल्यराशिर्मांसलिप्तो मलपूर्णोऽतिकश्मलः ।  
कथं भवेदयं वेत्ता स्वयमेतद्विलक्षणः ॥ १६० ॥
</details>

<details open><summary>विश्वास-प्रस्तुतिः</summary>

त्वङ्मांसमेदोस्थिपुरीषराशा -  
वहम्मतिं मूढजनः करोति ।  
विलक्षणं वेत्ति विचारशीलो  
निजस्वरूपं परमार्थभूतम् ॥ १६१ ॥
</details>

<details><summary>मूलम्</summary>

त्वङ्मांसमेदोस्थिपुरीषराशा -  
वहम्मतिं मूढजनः करोति ।  
विलक्षणं वेत्ति विचारशीलो  
निजस्वरूपं परमार्थभूतम् ॥ १६१ ॥
</details>

<details open><summary>विश्वास-प्रस्तुतिः</summary>

देहोऽहमित्येव जडस्य बुद्धि -  
र्देहे च जीवे विदुषस्त्वहन्धीः ।  
विवेकविज्ञानवतो महात्मनो  
ब्रह्माहमित्येव मतिः सदात्मनि ॥ १६२ ॥
</details>

<details><summary>मूलम्</summary>

देहोऽहमित्येव जडस्य बुद्धि -  
र्देहे च जीवे विदुषस्त्वहन्धीः ।  
विवेकविज्ञानवतो महात्मनो  
ब्रह्माहमित्येव मतिः सदात्मनि ॥ १६२ ॥
</details>

<details open><summary>विश्वास-प्रस्तुतिः</summary>

अत्रात्मबुद्धिं त्यज मूढबुद्धे  
त्वङ्मांसमेदोस्थिपुरीषराशौ ।  
सर्वात्मनि ब्रह्मणि निर्विकल्पे  
कुरुष्व शान्तिं परमां भजस्व ॥ १६३ ॥
</details>

<details><summary>मूलम्</summary>

अत्रात्मबुद्धिं त्यज मूढबुद्धे  
त्वङ्मांसमेदोस्थिपुरीषराशौ ।  
सर्वात्मनि ब्रह्मणि निर्विकल्पे  
कुरुष्व शान्तिं परमां भजस्व ॥ १६३ ॥
</details>

<details open><summary>विश्वास-प्रस्तुतिः</summary>

देहेन्द्रियादावसति भ्रमोदितां  
विद्वानहन्तां न जहाति यावत् ।  
तावन्न तस्यास्ति विमुक्तिवार्ता -  
प्यस्त्वेष वेदान्तनयान्तदर्शी ॥ १६४ ॥
</details>

<details><summary>मूलम्</summary>

देहेन्द्रियादावसति भ्रमोदितां  
विद्वानहन्तां न जहाति यावत् ।  
तावन्न तस्यास्ति विमुक्तिवार्ता -  
प्यस्त्वेष वेदान्तनयान्तदर्शी ॥ १६४ ॥
</details>

<details open><summary>विश्वास-प्रस्तुतिः</summary>

छायाशरीरे प्रतिबिम्बगात्रे  
यत्स्वप्नदेहे हृदि कल्पिताङ्गे ।  
यथात्मबुद्धिस्तव नास्ति काचि -  
ज्जीवच्छरीरे च तथैव मास्तु ॥ १६५ ॥
</details>

<details><summary>मूलम्</summary>

छायाशरीरे प्रतिबिम्बगात्रे  
यत्स्वप्नदेहे हृदि कल्पिताङ्गे ।  
यथात्मबुद्धिस्तव नास्ति काचि -  
ज्जीवच्छरीरे च तथैव मास्तु ॥ १६५ ॥
</details>

<details open><summary>विश्वास-प्रस्तुतिः</summary>

देहात्मधीरेव नृणामसद्धियां  
जन्मादिदुःखप्रभवस्य बीजम् ।  
यतस्ततस्त्वं जहि तां प्रयत्ना -  
त्त्यक्ते तु चित्ते न पुनर्भवाशा ॥ १६६ ॥
</details>

<details><summary>मूलम्</summary>

देहात्मधीरेव नृणामसद्धियां  
जन्मादिदुःखप्रभवस्य बीजम् ।  
यतस्ततस्त्वं जहि तां प्रयत्ना -  
त्त्यक्ते तु चित्ते न पुनर्भवाशा ॥ १६६ ॥
</details>

<details open><summary>विश्वास-प्रस्तुतिः</summary>

कर्मेन्द्रियैः पञ्चभिरञ्चितोऽयं  
प्राणो भवेत्प्राणमयस्तु कोशः ।  
येनात्मवानन्नमयोऽनुपूर्णः  
प्रवर्ततेऽसौ सकलक्रियासु ॥ १६७ ॥
</details>

<details><summary>मूलम्</summary>

कर्मेन्द्रियैः पञ्चभिरञ्चितोऽयं  
प्राणो भवेत्प्राणमयस्तु कोशः ।  
येनात्मवानन्नमयोऽनुपूर्णः  
प्रवर्ततेऽसौ सकलक्रियासु ॥ १६७ ॥
</details>

<details open><summary>विश्वास-प्रस्तुतिः</summary>

नैवात्मापि प्राणमयो वायुविकारो  
गन्तागन्ता वायुवदन्तर्बहिरेषः ।  
यस्मात्किञ्चित्क्वापि न वेत्तीष्टमनिष्टं  
स्वं वान्यं वा किञ्चन नित्यं परतन्त्रः ॥ १६८ ॥
</details>

<details><summary>मूलम्</summary>

नैवात्मापि प्राणमयो वायुविकारो  
गन्तागन्ता वायुवदन्तर्बहिरेषः ।  
यस्मात्किञ्चित्क्वापि न वेत्तीष्टमनिष्टं  
स्वं वान्यं वा किञ्चन नित्यं परतन्त्रः ॥ १६८ ॥
</details>

<details open><summary>विश्वास-प्रस्तुतिः</summary>

ज्ञानेन्द्रियाणि च मनश्च मनोमयः स्या -  
त्कोशो ममाहमिति वस्तुविकल्पहेतुः ।  
सञ्ज्ञादिभेदकलनाकलितो बलीयां -  
स्तत्पूर्वकोशमनुपूर्य विजृम्भते यः ॥ १६९ ॥
</details>

<details><summary>मूलम्</summary>

ज्ञानेन्द्रियाणि च मनश्च मनोमयः स्या -  
त्कोशो ममाहमिति वस्तुविकल्पहेतुः ।  
सञ्ज्ञादिभेदकलनाकलितो बलीयां -  
स्तत्पूर्वकोशमनुपूर्य विजृम्भते यः ॥ १६९ ॥
</details>

<details open><summary>विश्वास-प्रस्तुतिः</summary>

पञ्चेन्द्रियैः पञ्चभिरेव होतृभिः  
प्रचीयमानो विषयाज्यधारया ।  
जाज्वल्यमानो बहुवासनेन्धनै -  
र्मनोमयोऽग्निर्दहति प्रपञ्चम् ॥ १७० ॥
</details>

<details><summary>मूलम्</summary>

पञ्चेन्द्रियैः पञ्चभिरेव होतृभिः  
प्रचीयमानो विषयाज्यधारया ।  
जाज्वल्यमानो बहुवासनेन्धनै -  
र्मनोमयोऽग्निर्दहति प्रपञ्चम् ॥ १७० ॥
</details>

<details open><summary>विश्वास-प्रस्तुतिः</summary>

न ह्यस्त्यविद्या मनसोऽतिरिक्ता  
मनो ह्यविद्या भवबन्धहेतुः ।  
तस्मिन्विनष्टे सकलं विनष्टं  
विजृम्भितेऽस्मिन्सकलं विजृम्भते ॥ १७१ ॥
</details>

<details><summary>मूलम्</summary>

न ह्यस्त्यविद्या मनसोऽतिरिक्ता  
मनो ह्यविद्या भवबन्धहेतुः ।  
तस्मिन्विनष्टे सकलं विनष्टं  
विजृम्भितेऽस्मिन्सकलं विजृम्भते ॥ १७१ ॥
</details>

<details open><summary>विश्वास-प्रस्तुतिः</summary>

स्वप्नेऽर्थशून्ये सृजति स्वशक्त्या  
भोक्त्रादि विश्वं मन एव सर्वम् ।  
तथैव जाग्रत्यपि नो विशेष -  
स्तत्सर्वमेतन्मनसो विजृम्भणम् ॥ १७२ ॥
</details>

<details><summary>मूलम्</summary>

स्वप्नेऽर्थशून्ये सृजति स्वशक्त्या  
भोक्त्रादि विश्वं मन एव सर्वम् ।  
तथैव जाग्रत्यपि नो विशेष -  
स्तत्सर्वमेतन्मनसो विजृम्भणम् ॥ १७२ ॥
</details>

<details open><summary>विश्वास-प्रस्तुतिः</summary>

सुषुप्तिकाले मनसि प्रलीने  
नैवास्ति किञ्चित्सकलप्रसिद्धेः ।  
अतो मनःकल्पित एव पुंसः  
संसार एतस्य न वस्तुतोऽस्ति ॥ १७३ ॥
</details>

<details><summary>मूलम्</summary>

सुषुप्तिकाले मनसि प्रलीने  
नैवास्ति किञ्चित्सकलप्रसिद्धेः ।  
अतो मनःकल्पित एव पुंसः  
संसार एतस्य न वस्तुतोऽस्ति ॥ १७३ ॥
</details>

<details open><summary>विश्वास-प्रस्तुतिः</summary>

वायुनानीयते मेघः पुनस्तेनैव लीयते ।  
मनसा कल्प्यते बन्धो मोक्षस्तेनैव कल्प्यते ॥ १७४ ॥
</details>

<details><summary>मूलम्</summary>

वायुनानीयते मेघः पुनस्तेनैव लीयते ।  
मनसा कल्प्यते बन्धो मोक्षस्तेनैव कल्प्यते ॥ १७४ ॥
</details>

<details open><summary>विश्वास-प्रस्तुतिः</summary>

देहादिसर्वविषये परिकल्प्य रागं  
बध्नाति तेन पुरुषं पशुवद्गुणेन ।  
वैरस्यमत्र विषवत्सुविधाय पश्चा -  
देनं विमोचयति तन्मन एव बन्धात् ॥ १७५ ॥
</details>

<details><summary>मूलम्</summary>

देहादिसर्वविषये परिकल्प्य रागं  
बध्नाति तेन पुरुषं पशुवद्गुणेन ।  
वैरस्यमत्र विषवत्सुविधाय पश्चा -  
देनं विमोचयति तन्मन एव बन्धात् ॥ १७५ ॥
</details>

<details open><summary>विश्वास-प्रस्तुतिः</summary>

तस्मान्मनः कारणमस्य जन्तो -  
र्बन्धस्य मोक्षस्य च वा विधाने ।  
बन्धस्य हेतुर्मलिनं रजोगुणै -  
र्मोक्षस्य शुद्धं विरजस्तमस्कम् ॥ १७६ ॥
</details>

<details><summary>मूलम्</summary>

तस्मान्मनः कारणमस्य जन्तो -  
र्बन्धस्य मोक्षस्य च वा विधाने ।  
बन्धस्य हेतुर्मलिनं रजोगुणै -  
र्मोक्षस्य शुद्धं विरजस्तमस्कम् ॥ १७६ ॥
</details>

<details open><summary>विश्वास-प्रस्तुतिः</summary>

विवेकवैराग्यगुणातिरेका -  
च्छुद्धत्वमासाद्य मनो विमुक्त्यै ।  
भवत्यतो बुद्धिमतो मुमुक्षो -  
स्ताभ्यां दृढाभ्यां भवितव्यमग्रे ॥ १७७ ॥
</details>

<details><summary>मूलम्</summary>

विवेकवैराग्यगुणातिरेका -  
च्छुद्धत्वमासाद्य मनो विमुक्त्यै ।  
भवत्यतो बुद्धिमतो मुमुक्षो -  
स्ताभ्यां दृढाभ्यां भवितव्यमग्रे ॥ १७७ ॥
</details>

<details open><summary>विश्वास-प्रस्तुतिः</summary>

मनो नाम महाव्याघ्रो विषयारण्यभूमिषु ।  
चरत्यत्र न गच्छन्तु साधवो ये मुमुक्षवः ॥ १७८ ॥
</details>

<details><summary>मूलम्</summary>

मनो नाम महाव्याघ्रो विषयारण्यभूमिषु ।  
चरत्यत्र न गच्छन्तु साधवो ये मुमुक्षवः ॥ १७८ ॥
</details>

<details open><summary>विश्वास-प्रस्तुतिः</summary>

मनः प्रसूते विषयानशेषा -  
न्स्थूलात्मना सूक्ष्मतया च भोक्तुः ।  
शरीरवर्णाश्रमजातिभेदा -  
न्गुणक्रियाहेतुफलानि नित्यम् ॥ १७९ ॥
</details>

<details><summary>मूलम्</summary>

मनः प्रसूते विषयानशेषा -  
न्स्थूलात्मना सूक्ष्मतया च भोक्तुः ।  
शरीरवर्णाश्रमजातिभेदा -  
न्गुणक्रियाहेतुफलानि नित्यम् ॥ १७९ ॥
</details>

<details open><summary>विश्वास-प्रस्तुतिः</summary>

असङ्गचिद्रूपममुं विमोह्य  
देहेन्द्रियप्राणगुणैर्निबध्य ।  
अहं ममेति भ्रमयत्यजस्रं  
मनः स्वकृत्येषु फलोपभुक्तिषु ॥ १८० ॥
</details>

<details><summary>मूलम्</summary>

असङ्गचिद्रूपममुं विमोह्य  
देहेन्द्रियप्राणगुणैर्निबध्य ।  
अहं ममेति भ्रमयत्यजस्रं  
मनः स्वकृत्येषु फलोपभुक्तिषु ॥ १८० ॥
</details>

<details open><summary>विश्वास-प्रस्तुतिः</summary>

अध्यासदोषात्पुरुषस्य संसृति -  
रध्यासबन्धस्त्वमुनैव कल्पितः ।  
रजस्तमोदोषवतोऽविवेकिनो  
जन्मादिदुःखस्य निदानमेतत् ॥ १८१ ॥
</details>

<details><summary>मूलम्</summary>

अध्यासदोषात्पुरुषस्य संसृति -  
रध्यासबन्धस्त्वमुनैव कल्पितः ।  
रजस्तमोदोषवतोऽविवेकिनो  
जन्मादिदुःखस्य निदानमेतत् ॥ १८१ ॥
</details>

<details open><summary>विश्वास-प्रस्तुतिः</summary>

अतः प्राहुर्मनोऽविद्यां पण्डितास्तत्त्वदर्शिनः ।  
येनैव भ्राम्यते विश्वं वायुनेवाभ्रमण्डलम् ॥ १८२ ॥
</details>

<details><summary>मूलम्</summary>

अतः प्राहुर्मनोऽविद्यां पण्डितास्तत्त्वदर्शिनः ।  
येनैव भ्राम्यते विश्वं वायुनेवाभ्रमण्डलम् ॥ १८२ ॥
</details>

<details open><summary>विश्वास-प्रस्तुतिः</summary>

तन्मनःशोधनं कार्यं प्रयत्नेन मुमुक्षुणा ।  
विशुद्धे सति चैतस्मिन्मुक्तिः करफलायते ॥ १८३ ॥
</details>

<details><summary>मूलम्</summary>

तन्मनःशोधनं कार्यं प्रयत्नेन मुमुक्षुणा ।  
विशुद्धे सति चैतस्मिन्मुक्तिः करफलायते ॥ १८३ ॥
</details>

<details open><summary>विश्वास-प्रस्तुतिः</summary>

मोक्षैकसक्त्या विषयेषु रागं  
निर्मूल्य सन्न्यस्य च सर्वकर्म ।  
सच्छ्रद्धया यः श्रवणादिनिष्ठो  
रजः स्वभावं स धुनोति बुद्धेः ॥ १८४ ॥
</details>

<details><summary>मूलम्</summary>

मोक्षैकसक्त्या विषयेषु रागं  
निर्मूल्य सन्न्यस्य च सर्वकर्म ।  
सच्छ्रद्धया यः श्रवणादिनिष्ठो  
रजः स्वभावं स धुनोति बुद्धेः ॥ १८४ ॥
</details>

<details open><summary>विश्वास-प्रस्तुतिः</summary>

मनोमयो नापि भवेत्परात्मा  
ह्याद्यन्तवत्त्वात्परिणामिभावात् ।  
दुःखात्मकत्वाद्विषयत्वहेतो -  
र्द्रष्टा हि दृश्यात्मतया न दृष्टः ॥ १८५ ॥
</details>

<details><summary>मूलम्</summary>

मनोमयो नापि भवेत्परात्मा  
ह्याद्यन्तवत्त्वात्परिणामिभावात् ।  
दुःखात्मकत्वाद्विषयत्वहेतो -  
र्द्रष्टा हि दृश्यात्मतया न दृष्टः ॥ १८५ ॥
</details>

<details open><summary>विश्वास-प्रस्तुतिः</summary>

बुद्धिर्बुद्धीन्द्रियैः सार्धं सवृत्तिः कर्तृलक्षणः ।  
विज्ञानमयकोशः स्यात्पुंसः संसारकारणम् ॥ १८६ ॥
</details>

<details><summary>मूलम्</summary>

बुद्धिर्बुद्धीन्द्रियैः सार्धं सवृत्तिः कर्तृलक्षणः ।  
विज्ञानमयकोशः स्यात्पुंसः संसारकारणम् ॥ १८६ ॥
</details>

<details open><summary>विश्वास-प्रस्तुतिः</summary>

अनुव्रजच्चित्प्रतिबिम्बशक्ति -  
र्विज्ञानसञ्ज्ञः प्रकृतेर्विकारः ।  
ज्ञानक्रियावानहमित्यजस्रं  
देहेन्द्रियादिष्वभिमन्यते भृशम् ॥ १८७ ॥
</details>

<details><summary>मूलम्</summary>

अनुव्रजच्चित्प्रतिबिम्बशक्ति -  
र्विज्ञानसञ्ज्ञः प्रकृतेर्विकारः ।  
ज्ञानक्रियावानहमित्यजस्रं  
देहेन्द्रियादिष्वभिमन्यते भृशम् ॥ १८७ ॥
</details>

<details open><summary>विश्वास-प्रस्तुतिः</summary>

अनादिकालोऽयमहंस्वभावो  
जीवः समस्तव्यवहारवोढा ।  
करोति कर्माण्यनुपूर्ववासनः  
पुण्यान्यपुण्यानि च तत्फलानि ॥ १८८ ॥
</details>

<details><summary>मूलम्</summary>

अनादिकालोऽयमहंस्वभावो  
जीवः समस्तव्यवहारवोढा ।  
करोति कर्माण्यनुपूर्ववासनः  
पुण्यान्यपुण्यानि च तत्फलानि ॥ १८८ ॥
</details>

<details open><summary>विश्वास-प्रस्तुतिः</summary>

भुङ्क्ते विचित्रास्वपि योनिषु व्रज -  
न्नायाति निर्यात्यध ऊर्ध्वमेषः ।  
अस्यैव विज्ञानमयस्य जाग्र -  
त्स्वप्नाद्यवस्थाः सुखदुःखभोगः ॥ १८९ ॥
</details>

<details><summary>मूलम्</summary>

भुङ्क्ते विचित्रास्वपि योनिषु व्रज -  
न्नायाति निर्यात्यध ऊर्ध्वमेषः ।  
अस्यैव विज्ञानमयस्य जाग्र -  
त्स्वप्नाद्यवस्थाः सुखदुःखभोगः ॥ १८९ ॥
</details>

<details open><summary>विश्वास-प्रस्तुतिः</summary>

देहादिनिष्ठाश्रमधर्मकर्म -  
गुणाभिमानः सततं ममेति ।  
विज्ञानकोशोऽयमतिप्रकाशः  
प्रकृष्टसान्निध्यवशात्परात्मनः ।  
अतो भवत्येष उपाधिरस्य  
यदात्मधीः संसरति भ्रमेण ॥ १९० ॥
</details>

<details><summary>मूलम्</summary>

देहादिनिष्ठाश्रमधर्मकर्म -  
गुणाभिमानः सततं ममेति ।  
विज्ञानकोशोऽयमतिप्रकाशः  
प्रकृष्टसान्निध्यवशात्परात्मनः ।  
अतो भवत्येष उपाधिरस्य  
यदात्मधीः संसरति भ्रमेण ॥ १९० ॥
</details>

<details open><summary>विश्वास-प्रस्तुतिः</summary>

योऽयं विज्ञानमयः प्राणेषु हृदि स्फुरत्स्वयञ्ज्योतिः ।  
कूटस्थः सन्नात्मा कर्ता भोक्ता भवत्युपाधिस्थः ॥ १९१ ॥
</details>

<details><summary>मूलम्</summary>

योऽयं विज्ञानमयः प्राणेषु हृदि स्फुरत्स्वयञ्ज्योतिः ।  
कूटस्थः सन्नात्मा कर्ता भोक्ता भवत्युपाधिस्थः ॥ १९१ ॥
</details>

<details open><summary>विश्वास-प्रस्तुतिः</summary>

स्वयं परिच्छेदमुपेत्य बुद्धे -  
स्तादात्म्यदोषेण परं मृषात्मनः ।  
सर्वात्मकः सन्नपि वीक्षते स्वयं  
स्वतः पृथक्त्वेन मृदो घटानिव ॥ १९२ ॥
</details>

<details><summary>मूलम्</summary>

स्वयं परिच्छेदमुपेत्य बुद्धे -  
स्तादात्म्यदोषेण परं मृषात्मनः ।  
सर्वात्मकः सन्नपि वीक्षते स्वयं  
स्वतः पृथक्त्वेन मृदो घटानिव ॥ १९२ ॥
</details>

<details open><summary>विश्वास-प्रस्तुतिः</summary>

उपाधिसम्बन्धवशात्परात्मा -  
प्युपाधिधर्माननुभाति तद्गुणः ।  
अयोविकारानविकारिवह्निव -  
त्सदैकरूपोऽपि परः स्वभावात् ॥ १९३ ॥
</details>

<details><summary>मूलम्</summary>

उपाधिसम्बन्धवशात्परात्मा -  
प्युपाधिधर्माननुभाति तद्गुणः ।  
अयोविकारानविकारिवह्निव -  
त्सदैकरूपोऽपि परः स्वभावात् ॥ १९३ ॥
</details>

<details open><summary>विश्वास-प्रस्तुतिः</summary>

शिष्य उवाच -

भ्रमेणाप्यन्यथा वास्तु जीवभावः परात्मनः ।  
तदुपाधेरनादित्वान्नानादेर्नाश इष्यते ॥ १९४ ॥
</details>

<details><summary>मूलम्</summary>

शिष्य उवाच -

भ्रमेणाप्यन्यथा वास्तु जीवभावः परात्मनः ।  
तदुपाधेरनादित्वान्नानादेर्नाश इष्यते ॥ १९४ ॥
</details>

<details open><summary>विश्वास-प्रस्तुतिः</summary>

अतोऽस्य जीवभावोऽपि नित्यो भवति संसृतिः ।  
न निवर्तेत तन्मोक्षः कथं मे श्रीगुरो वद ॥ १९५ ॥
</details>

<details><summary>मूलम्</summary>

अतोऽस्य जीवभावोऽपि नित्यो भवति संसृतिः ।  
न निवर्तेत तन्मोक्षः कथं मे श्रीगुरो वद ॥ १९५ ॥
</details>

<details open><summary>विश्वास-प्रस्तुतिः</summary>

श्रीगुरुरुवाच -

सम्यक्पृष्टं त्वया विद्वन् सावधानेन तच्छृणु ।  
प्रामाणिकी न भवति भ्रान्त्या मोहितकल्पना ॥ १९६ ॥
</details>

<details><summary>मूलम्</summary>

श्रीगुरुरुवाच -

सम्यक्पृष्टं त्वया विद्वन् सावधानेन तच्छृणु ।  
प्रामाणिकी न भवति भ्रान्त्या मोहितकल्पना ॥ १९६ ॥
</details>

<details open><summary>विश्वास-प्रस्तुतिः</summary>

भ्रान्तिं विना त्वसङ्गस्य निष्क्रियस्य निराकृतेः ।  
न घटेतार्थसम्बन्धो नभसो नीलतादिवत् ॥ १९७ ॥
</details>

<details><summary>मूलम्</summary>

भ्रान्तिं विना त्वसङ्गस्य निष्क्रियस्य निराकृतेः ।  
न घटेतार्थसम्बन्धो नभसो नीलतादिवत् ॥ १९७ ॥
</details>

<details open><summary>विश्वास-प्रस्तुतिः</summary>

स्वस्य द्रष्टुर्निर्गुणस्याक्रियस्य  
प्रत्यग्बोधानन्दरूपस्य बुद्धेः ।  
भ्रान्त्या प्राप्तो जीवभावो न सत्यो  
मोहापाये नास्त्यवस्तु स्वभावात् ॥ १९८ ॥
</details>

<details><summary>मूलम्</summary>

स्वस्य द्रष्टुर्निर्गुणस्याक्रियस्य  
प्रत्यग्बोधानन्दरूपस्य बुद्धेः ।  
भ्रान्त्या प्राप्तो जीवभावो न सत्यो  
मोहापाये नास्त्यवस्तु स्वभावात् ॥ १९८ ॥
</details>

<details open><summary>विश्वास-प्रस्तुतिः</summary>

यावद्भ्रान्तिस्तावदेवास्य सत्ता  
मिथ्याज्ञानोज्जृम्भितस्य प्रमादात् ।  
रज्ज्वां सर्पो भ्रान्तिकालीन एव  
भ्रान्तेर्नाशे नैव सर्पोऽस्ति तद्वत् ॥ १९९ ॥
</details>

<details><summary>मूलम्</summary>

यावद्भ्रान्तिस्तावदेवास्य सत्ता  
मिथ्याज्ञानोज्जृम्भितस्य प्रमादात् ।  
रज्ज्वां सर्पो भ्रान्तिकालीन एव  
भ्रान्तेर्नाशे नैव सर्पोऽस्ति तद्वत् ॥ १९९ ॥
</details>

<details open><summary>विश्वास-प्रस्तुतिः</summary>

अनादित्वमविद्यायाः कार्यस्यापि तथेष्यते ।  
उत्पन्नायां तु विद्यायामाविद्यकमनाद्यपि ॥ २०० ॥
</details>

<details><summary>मूलम्</summary>

अनादित्वमविद्यायाः कार्यस्यापि तथेष्यते ।  
उत्पन्नायां तु विद्यायामाविद्यकमनाद्यपि ॥ २०० ॥
</details>

<details open><summary>विश्वास-प्रस्तुतिः</summary>

प्रबोधे स्वप्नवत्सर्वं सहमूलं विनश्यति ।  
अनाद्यपीदं नो नित्यं प्रागभाव इव स्फुटम् ॥ २०१ ॥
</details>

<details><summary>मूलम्</summary>

प्रबोधे स्वप्नवत्सर्वं सहमूलं विनश्यति ।  
अनाद्यपीदं नो नित्यं प्रागभाव इव स्फुटम् ॥ २०१ ॥
</details>

<details open><summary>विश्वास-प्रस्तुतिः</summary>

अनादेरपि विध्वंसः प्रागभावस्य वीक्षितः ।  
यद्बुद्ध्युपाधिसम्बन्धात्परिकल्पितमात्मनि ॥ २०२ ॥
</details>

<details><summary>मूलम्</summary>

अनादेरपि विध्वंसः प्रागभावस्य वीक्षितः ।  
यद्बुद्ध्युपाधिसम्बन्धात्परिकल्पितमात्मनि ॥ २०२ ॥
</details>

<details open><summary>विश्वास-प्रस्तुतिः</summary>

जीवत्वं न ततोऽन्यत्तु स्वरूपेण विलक्षणम् ।  
सम्बन्धः स्वात्मनो बुद्ध्या मिथ्याज्ञानपुरःसरः ॥ २०३ ॥
</details>

<details><summary>मूलम्</summary>

जीवत्वं न ततोऽन्यत्तु स्वरूपेण विलक्षणम् ।  
सम्बन्धः स्वात्मनो बुद्ध्या मिथ्याज्ञानपुरःसरः ॥ २०३ ॥
</details>

<details open><summary>विश्वास-प्रस्तुतिः</summary>

विनिवृत्तिर्भवेत्तस्य सम्यग्ज्ञानेन नान्यथा ।  
ब्रह्मात्मैकत्वविज्ञानं सम्यग्ज्ञानं श्रुतेर्मतम् ॥ २०४ ॥
</details>

<details><summary>मूलम्</summary>

विनिवृत्तिर्भवेत्तस्य सम्यग्ज्ञानेन नान्यथा ।  
ब्रह्मात्मैकत्वविज्ञानं सम्यग्ज्ञानं श्रुतेर्मतम् ॥ २०४ ॥
</details>

<details open><summary>विश्वास-प्रस्तुतिः</summary>

तदात्मानात्मनोः सम्यग्विवेकेनैव सिध्यति ।  
ततो विवेकः कर्तव्यः प्रत्यगात्मासदात्मनोः ॥ २०५ ॥
</details>

<details><summary>मूलम्</summary>

तदात्मानात्मनोः सम्यग्विवेकेनैव सिध्यति ।  
ततो विवेकः कर्तव्यः प्रत्यगात्मासदात्मनोः ॥ २०५ ॥
</details>

<details open><summary>विश्वास-प्रस्तुतिः</summary>

जलं पङ्कवदस्पष्टं पङ्कापाये जलं स्फुटम् ।  
यथा भाति तथात्मापि दोषाभावे स्फुटप्रभः ॥ २०६ ॥
</details>

<details><summary>मूलम्</summary>

जलं पङ्कवदस्पष्टं पङ्कापाये जलं स्फुटम् ।  
यथा भाति तथात्मापि दोषाभावे स्फुटप्रभः ॥ २०६ ॥
</details>

<details open><summary>विश्वास-प्रस्तुतिः</summary>

असन्निवृत्तौ तु सदात्मनः स्फुट -  
प्रतीतिरेतस्य भवेत्प्रतीचः ।  
ततो निरासः करणीय एवा -  
सदात्मनः साध्वहमादिवस्तुनः ॥ २०७ ॥
</details>

<details><summary>मूलम्</summary>

असन्निवृत्तौ तु सदात्मनः स्फुट -  
प्रतीतिरेतस्य भवेत्प्रतीचः ।  
ततो निरासः करणीय एवा -  
सदात्मनः साध्वहमादिवस्तुनः ॥ २०७ ॥
</details>

<details open><summary>विश्वास-प्रस्तुतिः</summary>

अतो नायं परात्मा स्याद्विज्ञानमयशब्दभाक् ।  
विकारित्वाज्जडत्वाच्च परिच्छिन्नत्वहेतुतः ।  
दृश्यत्वाद्व्यभिचारित्वान्नानित्यो नित्य इष्यते ॥ २०८ ॥
</details>

<details><summary>मूलम्</summary>

अतो नायं परात्मा स्याद्विज्ञानमयशब्दभाक् ।  
विकारित्वाज्जडत्वाच्च परिच्छिन्नत्वहेतुतः ।  
दृश्यत्वाद्व्यभिचारित्वान्नानित्यो नित्य इष्यते ॥ २०८ ॥
</details>

<details open><summary>विश्वास-प्रस्तुतिः</summary>

आनन्दप्रतिबिम्बचुम्बिततनुर्वृत्तिस्तमोजृम्भिता  
स्यादानन्दमयः प्रियादिगुणकः स्वेष्टार्थलाभोदयः ।  
पुण्यस्यानुभवे विभाति कृतिनामानन्दरूपः स्वयं  
भूत्वा नन्दति यत्र साधु तनुभृन्मात्रः प्रयत्नं विना ॥ २०९ ॥
</details>

<details><summary>मूलम्</summary>

आनन्दप्रतिबिम्बचुम्बिततनुर्वृत्तिस्तमोजृम्भिता  
स्यादानन्दमयः प्रियादिगुणकः स्वेष्टार्थलाभोदयः ।  
पुण्यस्यानुभवे विभाति कृतिनामानन्दरूपः स्वयं  
भूत्वा नन्दति यत्र साधु तनुभृन्मात्रः प्रयत्नं विना ॥ २०९ ॥
</details>

<details open><summary>विश्वास-प्रस्तुतिः</summary>

आनन्दमयकोशस्य सुषुप्तौ स्फूर्तिरुत्कटा ।  
स्वप्नजागरयोरीषदिष्टसन्दर्शनादिना ॥ २१० ॥
</details>

<details><summary>मूलम्</summary>

आनन्दमयकोशस्य सुषुप्तौ स्फूर्तिरुत्कटा ।  
स्वप्नजागरयोरीषदिष्टसन्दर्शनादिना ॥ २१० ॥
</details>

<details open><summary>विश्वास-प्रस्तुतिः</summary>

नैवायमानन्दमयः परात्मा  
सोपाधिकत्वात्प्रकृतेर्विकारात् ।  
कार्यत्वहेतोः सुकृतक्रियाया  
विकारसङ्घातसमाहितत्वात् ॥ २११ ॥
</details>

<details><summary>मूलम्</summary>

नैवायमानन्दमयः परात्मा  
सोपाधिकत्वात्प्रकृतेर्विकारात् ।  
कार्यत्वहेतोः सुकृतक्रियाया  
विकारसङ्घातसमाहितत्वात् ॥ २११ ॥
</details>

<details open><summary>विश्वास-प्रस्तुतिः</summary>

पञ्चानामपि कोशानां निषेधे युक्तितः कृते ।  
तन्निषेधावधिः साक्षी बोधरूपोऽवशिष्यते ॥ २१२ ॥
</details>

<details><summary>मूलम्</summary>

पञ्चानामपि कोशानां निषेधे युक्तितः कृते ।  
तन्निषेधावधिः साक्षी बोधरूपोऽवशिष्यते ॥ २१२ ॥
</details>

<details open><summary>विश्वास-प्रस्तुतिः</summary>

योऽयमात्मा स्वयञ्ज्योतिः पञ्चकोशविलक्षणः ।  
अवस्थात्रयसाक्षी सन्निर्विकारो निरञ्जनः ।  
सदानन्दः स विज्ञेयः स्वात्मत्वेन विपश्चिता ॥ २१३ ॥
</details>

<details><summary>मूलम्</summary>

योऽयमात्मा स्वयञ्ज्योतिः पञ्चकोशविलक्षणः ।  
अवस्थात्रयसाक्षी सन्निर्विकारो निरञ्जनः ।  
सदानन्दः स विज्ञेयः स्वात्मत्वेन विपश्चिता ॥ २१३ ॥
</details>

<details open><summary>विश्वास-प्रस्तुतिः</summary>

शिष्य उवाच -

मिथ्यात्वेन निषिद्धेषु कोशेष्वेतेषु पञ्चसु ।  
सर्वाभावं विना किञ्चिन्न पश्याम्यत्र हे गुरो ।  
विज्ञेयं किमु वस्त्वस्ति स्वात्मनात्र विपश्चिता ॥ २१४ ॥
</details>

<details><summary>मूलम्</summary>

शिष्य उवाच -

मिथ्यात्वेन निषिद्धेषु कोशेष्वेतेषु पञ्चसु ।  
सर्वाभावं विना किञ्चिन्न पश्याम्यत्र हे गुरो ।  
विज्ञेयं किमु वस्त्वस्ति स्वात्मनात्र विपश्चिता ॥ २१४ ॥
</details>

<details open><summary>विश्वास-प्रस्तुतिः</summary>

श्रीगुरुरुवाच -

सत्यमुक्तं त्वया विद्वन् निपुणोऽसि विचारणे ।  
अहमादिविकारास्ते तदभावोऽयमप्यथ ॥ २१५ ॥
</details>

<details><summary>मूलम्</summary>

श्रीगुरुरुवाच -

सत्यमुक्तं त्वया विद्वन् निपुणोऽसि विचारणे ।  
अहमादिविकारास्ते तदभावोऽयमप्यथ ॥ २१५ ॥
</details>

<details open><summary>विश्वास-प्रस्तुतिः</summary>

सर्वे येनानुभूयन्ते यः स्वयं नानुभूयते ।  
तमात्मानं वेदितारं विद्धि बुद्ध्या सुसूक्ष्मया ॥ २१६ ॥
</details>

<details><summary>मूलम्</summary>

सर्वे येनानुभूयन्ते यः स्वयं नानुभूयते ।  
तमात्मानं वेदितारं विद्धि बुद्ध्या सुसूक्ष्मया ॥ २१६ ॥
</details>

<details open><summary>विश्वास-प्रस्तुतिः</summary>

तत्साक्षिकं भवेत्तत्तद्यद्यद्येनानुभूयते ।  
कस्याप्यननुभूतार्थे साक्षित्वं नोपयुज्यते ॥ २१७ ॥
</details>

<details><summary>मूलम्</summary>

तत्साक्षिकं भवेत्तत्तद्यद्यद्येनानुभूयते ।  
कस्याप्यननुभूतार्थे साक्षित्वं नोपयुज्यते ॥ २१७ ॥
</details>

<details open><summary>विश्वास-प्रस्तुतिः</summary>

असौ स्वसाक्षिको भावो यतः स्वेनानुभूयते ।  
अतः परं स्वयं साक्षात्प्रत्यगात्मा न चेतरः ॥ २१८ ॥
</details>

<details><summary>मूलम्</summary>

असौ स्वसाक्षिको भावो यतः स्वेनानुभूयते ।  
अतः परं स्वयं साक्षात्प्रत्यगात्मा न चेतरः ॥ २१८ ॥
</details>

<details open><summary>विश्वास-प्रस्तुतिः</summary>

जाग्रत्स्वप्नसुषुप्तिषु स्फुटतरं योऽसौ समुज्जृम्भते  
प्रत्यग्रूपतया सदाहमहमित्यन्तः स्फुरन्नेकधा ।  
नानाकारविकारभाजिन इमान्पश्यन्नहन्धीमुखा -  
न्नित्यानन्दचिदात्मना स्फुरति तं विद्धि स्वमेतं हृदि ॥ २१९ ॥
</details>

<details><summary>मूलम्</summary>

जाग्रत्स्वप्नसुषुप्तिषु स्फुटतरं योऽसौ समुज्जृम्भते  
प्रत्यग्रूपतया सदाहमहमित्यन्तः स्फुरन्नेकधा ।  
नानाकारविकारभाजिन इमान्पश्यन्नहन्धीमुखा -  
न्नित्यानन्दचिदात्मना स्फुरति तं विद्धि स्वमेतं हृदि ॥ २१९ ॥
</details>

<details open><summary>विश्वास-प्रस्तुतिः</summary>

घटोदके बिम्बितमर्कबिम्ब -  
मालोक्य मूढो रविमेव मन्यते ।  
तथा चिदाभासमुपाधिसंस्थं  
भ्रान्त्याहमित्येव जडोऽभिमन्यते ॥ २२० ॥
</details>

<details><summary>मूलम्</summary>

घटोदके बिम्बितमर्कबिम्ब -  
मालोक्य मूढो रविमेव मन्यते ।  
तथा चिदाभासमुपाधिसंस्थं  
भ्रान्त्याहमित्येव जडोऽभिमन्यते ॥ २२० ॥
</details>

<details open><summary>विश्वास-प्रस्तुतिः</summary>

घटं जलं तद्गतमर्कबिम्बं  
विहाय सर्वं दिवि वीक्ष्यतेऽर्कः ।  
तटस्थितस्तत्त्रितयावभासकः  
स्वयम्प्रकाशो विदुषा यथा तथा ॥ २२१ ॥
</details>

<details><summary>मूलम्</summary>

घटं जलं तद्गतमर्कबिम्बं  
विहाय सर्वं दिवि वीक्ष्यतेऽर्कः ।  
तटस्थितस्तत्त्रितयावभासकः  
स्वयम्प्रकाशो विदुषा यथा तथा ॥ २२१ ॥
</details>

<details open><summary>विश्वास-प्रस्तुतिः</summary>

देहं धियं चित्प्रतिबिम्बमेतं  
विसृज्य बुद्धौ निहितं गुहायाम् ।  
द्रष्टारमात्मानमखण्डबोधं  
सर्वप्रकाशं सदसद्विलक्षणम् ॥ २२२ ॥
</details>

<details><summary>मूलम्</summary>

देहं धियं चित्प्रतिबिम्बमेतं  
विसृज्य बुद्धौ निहितं गुहायाम् ।  
द्रष्टारमात्मानमखण्डबोधं  
सर्वप्रकाशं सदसद्विलक्षणम् ॥ २२२ ॥
</details>

<details open><summary>विश्वास-प्रस्तुतिः</summary>

नित्यं विभुं सर्वगतं सुसूक्ष्म -  
मन्तर्बहिः शून्यमनन्यमात्मनः ।  
विज्ञाय सम्यङ्निजरूपमेत -  
त्पुमान्विपाप्मा विरजा विमृत्युः ॥ २२३ ॥
</details>

<details><summary>मूलम्</summary>

नित्यं विभुं सर्वगतं सुसूक्ष्म -  
मन्तर्बहिः शून्यमनन्यमात्मनः ।  
विज्ञाय सम्यङ्निजरूपमेत -  
त्पुमान्विपाप्मा विरजा विमृत्युः ॥ २२३ ॥
</details>

<details open><summary>विश्वास-प्रस्तुतिः</summary>

विशोक आनन्दघनो विपश्चि -  
त्स्वयं कुतश्चिन्न बिभेति कश्चित् ।  
नान्योऽस्ति पन्था भवबन्धमुक्ते -  
र्विना स्वतत्त्वावगमं मुमुक्षोः ॥ २२४ ॥
</details>

<details><summary>मूलम्</summary>

विशोक आनन्दघनो विपश्चि -  
त्स्वयं कुतश्चिन्न बिभेति कश्चित् ।  
नान्योऽस्ति पन्था भवबन्धमुक्ते -  
र्विना स्वतत्त्वावगमं मुमुक्षोः ॥ २२४ ॥
</details>

<details open><summary>विश्वास-प्रस्तुतिः</summary>

ब्रह्माभिन्नत्वविज्ञानं भवमोक्षस्य कारणम् ।  
येनाद्वितीयमानन्दं ब्रह्म सम्पद्यते बुधः ॥ २२५ ॥
</details>

<details><summary>मूलम्</summary>

ब्रह्माभिन्नत्वविज्ञानं भवमोक्षस्य कारणम् ।  
येनाद्वितीयमानन्दं ब्रह्म सम्पद्यते बुधः ॥ २२५ ॥
</details>

<details open><summary>विश्वास-प्रस्तुतिः</summary>

ब्रह्मभूतस्तु संसृत्यै विद्वान्नावर्तते पुनः ।  
विज्ञातव्यमतः सम्यग्ब्रह्माभिन्नत्वमात्मनः ॥ २२६ ॥
</details>

<details><summary>मूलम्</summary>

ब्रह्मभूतस्तु संसृत्यै विद्वान्नावर्तते पुनः ।  
विज्ञातव्यमतः सम्यग्ब्रह्माभिन्नत्वमात्मनः ॥ २२६ ॥
</details>

<details open><summary>विश्वास-प्रस्तुतिः</summary>

सत्यं ज्ञानमनन्तं ब्रह्म विशुद्धं परं स्वतः सिद्धम् ।  
नित्यानन्दैकरसं प्रत्यगभिन्नं निरन्तरं जयति ॥ २२७ ॥
</details>

<details><summary>मूलम्</summary>

सत्यं ज्ञानमनन्तं ब्रह्म विशुद्धं परं स्वतः सिद्धम् ।  
नित्यानन्दैकरसं प्रत्यगभिन्नं निरन्तरं जयति ॥ २२७ ॥
</details>

<details open><summary>विश्वास-प्रस्तुतिः</summary>

सदिदं परमाद्वैतं स्वस्मादन्यस्य वस्तुनोऽभावात् ।  
न ह्यन्यदस्ति किञ्चित्सम्यक्परतत्त्वबोधसुदशायाम् ॥ २२८ ॥
</details>

<details><summary>मूलम्</summary>

सदिदं परमाद्वैतं स्वस्मादन्यस्य वस्तुनोऽभावात् ।  
न ह्यन्यदस्ति किञ्चित्सम्यक्परतत्त्वबोधसुदशायाम् ॥ २२८ ॥
</details>

<details open><summary>विश्वास-प्रस्तुतिः</summary>

यदिदं सकलं विश्वं नानारूपं प्रतीतमज्ञानात् ।  
तत्सर्वं ब्रह्मैव प्रत्यस्ताशेषभावनादोषम् ॥ २२९ ॥
</details>

<details><summary>मूलम्</summary>

यदिदं सकलं विश्वं नानारूपं प्रतीतमज्ञानात् ।  
तत्सर्वं ब्रह्मैव प्रत्यस्ताशेषभावनादोषम् ॥ २२९ ॥
</details>

<details open><summary>विश्वास-प्रस्तुतिः</summary>

मृत्कार्यभूतोऽपि मृदो न भिन्नः  
कुम्भोऽस्ति सर्वत्र तु मृत्स्वरूपात् ।  
न कुम्भरूपं पृथगस्ति कुम्भः  
कुतो मृषाकल्पितनाममात्रः ॥ २३० ॥
</details>

<details><summary>मूलम्</summary>

मृत्कार्यभूतोऽपि मृदो न भिन्नः  
कुम्भोऽस्ति सर्वत्र तु मृत्स्वरूपात् ।  
न कुम्भरूपं पृथगस्ति कुम्भः  
कुतो मृषाकल्पितनाममात्रः ॥ २३० ॥
</details>

<details open><summary>विश्वास-प्रस्तुतिः</summary>

केनापि मृद्भिन्नतया स्वरूपं  
घटस्य सन्दर्शयितुं न शक्यते ।  
अतो घटः कल्पित एव मोहा -  
न्मृदेव सत्यं परमार्थभूतम् ॥ २३१ ॥
</details>

<details><summary>मूलम्</summary>

केनापि मृद्भिन्नतया स्वरूपं  
घटस्य सन्दर्शयितुं न शक्यते ।  
अतो घटः कल्पित एव मोहा -  
न्मृदेव सत्यं परमार्थभूतम् ॥ २३१ ॥
</details>

<details open><summary>विश्वास-प्रस्तुतिः</summary>

सद्ब्रह्मकार्यं सकलं सदेव  
सन्मात्रमेतन्न ततोऽन्यदस्ति ।  
अस्तीति यो वक्ति न तस्य मोहो  
विनिर्गतो निद्रितवत्प्रजल्पः ॥ २३२ ॥
</details>

<details><summary>मूलम्</summary>

सद्ब्रह्मकार्यं सकलं सदेव  
सन्मात्रमेतन्न ततोऽन्यदस्ति ।  
अस्तीति यो वक्ति न तस्य मोहो  
विनिर्गतो निद्रितवत्प्रजल्पः ॥ २३२ ॥
</details>

<details open><summary>विश्वास-प्रस्तुतिः</summary>

ब्रह्मैवेदं विश्वमित्येव वाणी  
श्रौती ब्रूतेऽथर्वनिष्ठा वरिष्ठा ।  
तस्मात्सर्वं ब्रह्ममात्रं हि विश्वं  
नाधिष्ठानाद्भिन्नतारोपितस्य ॥ २३३ ॥
</details>

<details><summary>मूलम्</summary>

ब्रह्मैवेदं विश्वमित्येव वाणी  
श्रौती ब्रूतेऽथर्वनिष्ठा वरिष्ठा ।  
तस्मात्सर्वं ब्रह्ममात्रं हि विश्वं  
नाधिष्ठानाद्भिन्नतारोपितस्य ॥ २३३ ॥
</details>

<details open><summary>विश्वास-प्रस्तुतिः</summary>

सत्यं यदि स्याज्जगदेतदात्मनो -  
ऽनन्तत्वहानिर्निगमाप्रमाणता ।  
असत्यवादित्वमपीशितुः स्या -  
न्नैतत्त्रयं साधु हितं महात्मनाम् ॥ २३४ ॥
</details>

<details><summary>मूलम्</summary>

सत्यं यदि स्याज्जगदेतदात्मनो -  
ऽनन्तत्वहानिर्निगमाप्रमाणता ।  
असत्यवादित्वमपीशितुः स्या -  
न्नैतत्त्रयं साधु हितं महात्मनाम् ॥ २३४ ॥
</details>

<details open><summary>विश्वास-प्रस्तुतिः</summary>

ईश्वरो वस्तुतत्त्वज्ञो न चाहं तेष्ववस्थितः ।  
न च मत्स्थानि भूतानीत्येवमेव व्यचीकथत् ॥ २३५ ॥
</details>

<details><summary>मूलम्</summary>

ईश्वरो वस्तुतत्त्वज्ञो न चाहं तेष्ववस्थितः ।  
न च मत्स्थानि भूतानीत्येवमेव व्यचीकथत् ॥ २३५ ॥
</details>

<details open><summary>विश्वास-प्रस्तुतिः</summary>

यदि सत्यं भवेद्विश्वं सुषुप्तावुपलभ्यताम् ।  
यन्नोपलभ्यते किञ्चिदतोऽसत्स्वप्नवन्मृषा ॥ २३६ ॥
</details>

<details><summary>मूलम्</summary>

यदि सत्यं भवेद्विश्वं सुषुप्तावुपलभ्यताम् ।  
यन्नोपलभ्यते किञ्चिदतोऽसत्स्वप्नवन्मृषा ॥ २३६ ॥
</details>

<details open><summary>विश्वास-प्रस्तुतिः</summary>

अतः पृथङ्नास्ति जगत्परात्मनः  
पृथक्प्रतीतिस्तु मृषा गुणादिवत् ।  
आरोपितस्यास्ति किमर्थवत्ता -  
धिष्ठानमाभाति तथा भ्रमेण ॥ २३७ ॥
</details>

<details><summary>मूलम्</summary>

अतः पृथङ्नास्ति जगत्परात्मनः  
पृथक्प्रतीतिस्तु मृषा गुणादिवत् ।  
आरोपितस्यास्ति किमर्थवत्ता -  
धिष्ठानमाभाति तथा भ्रमेण ॥ २३७ ॥
</details>

<details open><summary>विश्वास-प्रस्तुतिः</summary>

भ्रान्तस्य यद्यद्भ्रमतः प्रतीतं  
ब्रह्मैव तत्तद्रजतं हि शुक्तिः ।  
इदन्तया ब्रह्म सदैव रूप्यते  
त्वारोपितं ब्रह्मणि नाममात्रम् ॥ २३८ ॥
</details>

<details><summary>मूलम्</summary>

भ्रान्तस्य यद्यद्भ्रमतः प्रतीतं  
ब्रह्मैव तत्तद्रजतं हि शुक्तिः ।  
इदन्तया ब्रह्म सदैव रूप्यते  
त्वारोपितं ब्रह्मणि नाममात्रम् ॥ २३८ ॥
</details>

<details open><summary>विश्वास-प्रस्तुतिः</summary>

अतः परं ब्रह्म सदद्वितीयं  
विशुद्धविज्ञानघनं निरञ्जनम् ।  
प्रशान्तमाद्यन्तविहीनमक्रियं  
निरन्तरानन्दरसस्वरूपम् ॥ २३९ ॥
</details>

<details><summary>मूलम्</summary>

अतः परं ब्रह्म सदद्वितीयं  
विशुद्धविज्ञानघनं निरञ्जनम् ।  
प्रशान्तमाद्यन्तविहीनमक्रियं  
निरन्तरानन्दरसस्वरूपम् ॥ २३९ ॥
</details>

<details open><summary>विश्वास-प्रस्तुतिः</summary>

निरस्तमायाकृतसर्वभेदं  
नित्यं ध्रुवं निष्कलमप्रमेयम् ।  
अरूपमव्यक्तमनाख्यमव्ययं  
ज्योतिः स्वयं किञ्चिदिदं चकास्ति ॥ २४० ॥
</details>

<details><summary>मूलम्</summary>

निरस्तमायाकृतसर्वभेदं  
नित्यं ध्रुवं निष्कलमप्रमेयम् ।  
अरूपमव्यक्तमनाख्यमव्ययं  
ज्योतिः स्वयं किञ्चिदिदं चकास्ति ॥ २४० ॥
</details>

<details open><summary>विश्वास-प्रस्तुतिः</summary>

ज्ञातृज्ञेयज्ञानशून्यमनन्तं निर्विकल्पकम् ।  
केवलाखण्डचिन्मात्रं परं तत्त्वं विदुर्बुधाः ॥ २४१ ॥
</details>

<details><summary>मूलम्</summary>

ज्ञातृज्ञेयज्ञानशून्यमनन्तं निर्विकल्पकम् ।  
केवलाखण्डचिन्मात्रं परं तत्त्वं विदुर्बुधाः ॥ २४१ ॥
</details>

<details open><summary>विश्वास-प्रस्तुतिः</summary>

अहेयमनुपादेयं मनोवाचामगोचरम् ।  
अप्रमेयमनाद्यन्तं ब्रह्म पूर्णं महन्महः ॥ २४२ ॥
</details>

<details><summary>मूलम्</summary>

अहेयमनुपादेयं मनोवाचामगोचरम् ।  
अप्रमेयमनाद्यन्तं ब्रह्म पूर्णं महन्महः ॥ २४२ ॥
</details>

<details open><summary>विश्वास-प्रस्तुतिः</summary>

तत्त्वम्पदाभ्यामभिधीयमानयो -  
र्ब्रह्मात्मनोः शोधितयोर्यदीत्थम् ।  
श्रुत्या तयोस्तत्त्वमसीति सम्य -  
गेकत्वमेव प्रतिपाद्यते मुहुः ॥ २४३ ॥
</details>

<details><summary>मूलम्</summary>

तत्त्वम्पदाभ्यामभिधीयमानयो -  
र्ब्रह्मात्मनोः शोधितयोर्यदीत्थम् ।  
श्रुत्या तयोस्तत्त्वमसीति सम्य -  
गेकत्वमेव प्रतिपाद्यते मुहुः ॥ २४३ ॥
</details>

<details open><summary>विश्वास-प्रस्तुतिः</summary>

ऐक्यं तयोर्लक्षितयोर्न वाच्ययो -  
र्निगद्यतेऽन्योन्यविरुद्धधर्मिणोः ।  
खद्योतभान्वोरिव राजभृत्ययोः  
कूपाम्बुराश्योः परमाणुमेर्वोः ॥ २४४ ॥
</details>

<details><summary>मूलम्</summary>

ऐक्यं तयोर्लक्षितयोर्न वाच्ययो -  
र्निगद्यतेऽन्योन्यविरुद्धधर्मिणोः ।  
खद्योतभान्वोरिव राजभृत्ययोः  
कूपाम्बुराश्योः परमाणुमेर्वोः ॥ २४४ ॥
</details>

<details open><summary>विश्वास-प्रस्तुतिः</summary>

तयोर्विरोधोऽयमुपाधिकल्पितो  
न वास्तवः कश्चिदुपाधिरेषः ।  
ईशस्य माया महदादिकारणं  
जीवस्य कार्यं शृणु पञ्च कोशाः ॥ २४५ ॥
</details>

<details><summary>मूलम्</summary>

तयोर्विरोधोऽयमुपाधिकल्पितो  
न वास्तवः कश्चिदुपाधिरेषः ।  
ईशस्य माया महदादिकारणं  
जीवस्य कार्यं शृणु पञ्च कोशाः ॥ २४५ ॥
</details>

<details open><summary>विश्वास-प्रस्तुतिः</summary>

एतावुपाधी परजीवयोस्तयोः  
सम्यङ् निरासे न परो न जीवः ।  
राज्यं नरेन्द्रस्य भटस्य खेटक -  
स्तयोरपोहे न भटो न राजा ॥ २४६ ॥
</details>

<details><summary>मूलम्</summary>

एतावुपाधी परजीवयोस्तयोः  
सम्यङ् निरासे न परो न जीवः ।  
राज्यं नरेन्द्रस्य भटस्य खेटक -  
स्तयोरपोहे न भटो न राजा ॥ २४६ ॥
</details>

<details open><summary>विश्वास-प्रस्तुतिः</summary>

अथात आदेश इति श्रुतिः स्वयं  
निषेधति ब्रह्मणि कल्पितं द्वयम् ।  
श्रुतिप्रमाणानुगृहीतयुक्त्या  
तयोर्निरासः करणीय एवम् ॥ २४७ ॥
</details>

<details><summary>मूलम्</summary>

अथात आदेश इति श्रुतिः स्वयं  
निषेधति ब्रह्मणि कल्पितं द्वयम् ।  
श्रुतिप्रमाणानुगृहीतयुक्त्या  
तयोर्निरासः करणीय एवम् ॥ २४७ ॥
</details>

<details open><summary>विश्वास-प्रस्तुतिः</summary>

नेदं नेदं कल्पितत्वान्न सत्यं  
रज्जौ दृष्टव्यालवत्स्वप्नवच्च ।  
इत्थं दृश्यं साधु युक्त्या व्यपोह्य  
ज्ञेयः पश्चादेकभावस्तयोर्यः ॥ २४८ ॥
</details>

<details><summary>मूलम्</summary>

नेदं नेदं कल्पितत्वान्न सत्यं  
रज्जौ दृष्टव्यालवत्स्वप्नवच्च ।  
इत्थं दृश्यं साधु युक्त्या व्यपोह्य  
ज्ञेयः पश्चादेकभावस्तयोर्यः ॥ २४८ ॥
</details>

<details open><summary>विश्वास-प्रस्तुतिः</summary>

ततस्तु तौ लक्षणया सुलक्ष्यौ  
तयोरखण्डैकरसत्वसिद्धये ।  
नालं जहत्या न तथाजहत्या  
किं तूभयार्थैकतयैव भाव्यम् ॥ २४९ ॥
</details>

<details><summary>मूलम्</summary>

ततस्तु तौ लक्षणया सुलक्ष्यौ  
तयोरखण्डैकरसत्वसिद्धये ।  
नालं जहत्या न तथाजहत्या  
किं तूभयार्थैकतयैव भाव्यम् ॥ २४९ ॥
</details>

<details open><summary>विश्वास-प्रस्तुतिः</summary>

स देवदत्तोऽयमितीह चैकता  
विरुद्धधर्मांशमपास्य कथ्यते ।  
यथा तथा तत्त्वमसीति वाक्ये  
विरुद्धधर्मानुभयत्र हित्वा ॥ २५० ॥
</details>

<details><summary>मूलम्</summary>

स देवदत्तोऽयमितीह चैकता  
विरुद्धधर्मांशमपास्य कथ्यते ।  
यथा तथा तत्त्वमसीति वाक्ये  
विरुद्धधर्मानुभयत्र हित्वा ॥ २५० ॥
</details>

<details open><summary>विश्वास-प्रस्तुतिः</summary>

संलक्ष्य चिन्मात्रतया यदात्मनो -  
रखण्डभावः परिचीयते बुधैः ।  
एवं महावाक्यशतेन कथ्यते  
ब्रह्मात्मनोरैक्यमखण्डभावः ॥ २५१ ॥
</details>

<details><summary>मूलम्</summary>

संलक्ष्य चिन्मात्रतया यदात्मनो -  
रखण्डभावः परिचीयते बुधैः ।  
एवं महावाक्यशतेन कथ्यते  
ब्रह्मात्मनोरैक्यमखण्डभावः ॥ २५१ ॥
</details>

<details open><summary>विश्वास-प्रस्तुतिः</summary>

अस्थूलमित्येतदसन्निरस्य  
सिद्धं स्वतो व्योमवदप्रतर्क्यम् ।  
अतो मृषामात्रमिदं प्रतीतं  
जहीहि यत्स्वात्मतया गृहीतम् ।  
ब्रह्माहमित्येव विशुद्धबुद्ध्या  
विद्धि स्वमात्मानमखण्डबोधम् ॥ २५२ ॥
</details>

<details><summary>मूलम्</summary>

अस्थूलमित्येतदसन्निरस्य  
सिद्धं स्वतो व्योमवदप्रतर्क्यम् ।  
अतो मृषामात्रमिदं प्रतीतं  
जहीहि यत्स्वात्मतया गृहीतम् ।  
ब्रह्माहमित्येव विशुद्धबुद्ध्या  
विद्धि स्वमात्मानमखण्डबोधम् ॥ २५२ ॥
</details>

<details open><summary>विश्वास-प्रस्तुतिः</summary>

मृत्कार्यं सकलं घटादि सततं मृन्मात्रमेवाभित -  
स्तद्वत्सज्जनितं सदात्मकमिदं सन्मात्रमेवाखिलम् ।  
यस्मान्नास्ति सतः परं किमपि तत्सत्यं स आत्मा स्वयं  
तस्मात्तत्त्वमसि प्रशान्तममलं ब्रह्माद्वयं यत्परम् ॥ २५३ ॥
</details>

<details><summary>मूलम्</summary>

मृत्कार्यं सकलं घटादि सततं मृन्मात्रमेवाभित -  
स्तद्वत्सज्जनितं सदात्मकमिदं सन्मात्रमेवाखिलम् ।  
यस्मान्नास्ति सतः परं किमपि तत्सत्यं स आत्मा स्वयं  
तस्मात्तत्त्वमसि प्रशान्तममलं ब्रह्माद्वयं यत्परम् ॥ २५३ ॥
</details>

<details open><summary>विश्वास-प्रस्तुतिः</summary>

निद्राकल्पितदेशकालविषयज्ञात्रादि सर्वं यथा  
मिथ्या तद्वदिहापि जाग्रति जगत्स्वाज्ञानकार्यत्वतः ।  
यस्मादेवमिदं शरीरकरणप्राणाहमाद्यप्यस -  
त्तस्मात्तत्त्वमसि प्रशान्तममलं ब्रह्माद्वयं यत्परम् ॥ २५४ ॥
</details>

<details><summary>मूलम्</summary>

निद्राकल्पितदेशकालविषयज्ञात्रादि सर्वं यथा  
मिथ्या तद्वदिहापि जाग्रति जगत्स्वाज्ञानकार्यत्वतः ।  
यस्मादेवमिदं शरीरकरणप्राणाहमाद्यप्यस -  
त्तस्मात्तत्त्वमसि प्रशान्तममलं ब्रह्माद्वयं यत्परम् ॥ २५४ ॥
</details>

<details open><summary>विश्वास-प्रस्तुतिः</summary>

जातिनीतिकुलगोत्रदूरगं  
नामरूपगुणदोषवर्जितम् ।  
देशकालविषयातिवर्ति य -  
द्ब्रह्म तत्त्वमसि भावयात्मनि ॥ २५५ ॥
</details>

<details><summary>मूलम्</summary>

जातिनीतिकुलगोत्रदूरगं  
नामरूपगुणदोषवर्जितम् ।  
देशकालविषयातिवर्ति य -  
द्ब्रह्म तत्त्वमसि भावयात्मनि ॥ २५५ ॥
</details>

<details open><summary>विश्वास-प्रस्तुतिः</summary>

यत्परं सकलवागगोचरं  
गोचरं विमलबोधचक्षुषः ।  
शुद्धचिद्धनमनादिवस्तु य -  
द्ब्रह्म तत्त्वमसि भावयात्मनि ॥ २५६ ॥
</details>

<details><summary>मूलम्</summary>

यत्परं सकलवागगोचरं  
गोचरं विमलबोधचक्षुषः ।  
शुद्धचिद्धनमनादिवस्तु य -  
द्ब्रह्म तत्त्वमसि भावयात्मनि ॥ २५६ ॥
</details>

<details open><summary>विश्वास-प्रस्तुतिः</summary>

षड्भिरूर्मिभिरयोगि योगिहृ -  
द्भावितं न करणैर्विभावितम् ।  
बुद्ध्यवेद्यमनवद्यभूति य -  
द्ब्रह्म तत्त्वमसि भावयात्मनि ॥ २५७ ॥
</details>

<details><summary>मूलम्</summary>

षड्भिरूर्मिभिरयोगि योगिहृ -  
द्भावितं न करणैर्विभावितम् ।  
बुद्ध्यवेद्यमनवद्यभूति य -  
द्ब्रह्म तत्त्वमसि भावयात्मनि ॥ २५७ ॥
</details>

<details open><summary>विश्वास-प्रस्तुतिः</summary>

भ्रान्तिकल्पितजगत्कलाश्रयं  
स्वाश्रयं च सदसद्विलक्षणम् ।  
निष्कलं निरुपमानमृद्धिम -  
द्ब्रह्म तत्त्वमसि भावयात्मनि ॥ २५८ ॥
</details>

<details><summary>मूलम्</summary>

भ्रान्तिकल्पितजगत्कलाश्रयं  
स्वाश्रयं च सदसद्विलक्षणम् ।  
निष्कलं निरुपमानमृद्धिम -  
द्ब्रह्म तत्त्वमसि भावयात्मनि ॥ २५८ ॥
</details>

<details open><summary>विश्वास-प्रस्तुतिः</summary>

जन्मवृद्धिपरिणत्यपक्षय -  
व्याधिनाशनविहीनमव्ययम् ।  
विश्वसृष्ट्यवनघातकारणं  
ब्रह्म तत्त्वमसि भावयात्मनि ॥ २५९ ॥
</details>

<details><summary>मूलम्</summary>

जन्मवृद्धिपरिणत्यपक्षय -  
व्याधिनाशनविहीनमव्ययम् ।  
विश्वसृष्ट्यवनघातकारणं  
ब्रह्म तत्त्वमसि भावयात्मनि ॥ २५९ ॥
</details>

<details open><summary>विश्वास-प्रस्तुतिः</summary>

अस्तभेदमनपास्तलक्षणं  
निस्तरङ्गजलराशिनिश्चलम् ।  
नित्यमुक्तमविभक्तमूर्ति य -  
द्ब्रह्म तत्त्वमसि भावयात्मनि ॥ २६० ॥
</details>

<details><summary>मूलम्</summary>

अस्तभेदमनपास्तलक्षणं  
निस्तरङ्गजलराशिनिश्चलम् ।  
नित्यमुक्तमविभक्तमूर्ति य -  
द्ब्रह्म तत्त्वमसि भावयात्मनि ॥ २६० ॥
</details>

<details open><summary>विश्वास-प्रस्तुतिः</summary>

एकमेव सदनेककारणं  
कारणान्तरनिरासकारणम् ।  
कार्यकारणविलक्षणं स्वयं  
ब्रह्म तत्त्वमसि भावयात्मनि ॥ २६१ ॥
</details>

<details><summary>मूलम्</summary>

एकमेव सदनेककारणं  
कारणान्तरनिरासकारणम् ।  
कार्यकारणविलक्षणं स्वयं  
ब्रह्म तत्त्वमसि भावयात्मनि ॥ २६१ ॥
</details>

<details open><summary>विश्वास-प्रस्तुतिः</summary>

निर्विकल्पकमनल्पमक्षरं  
यत्क्षराक्षरविलक्षणं परम् ।  
नित्यमव्ययसुखं निरञ्जनं  
ब्रह्म तत्त्वमसि भावयात्मनि ॥ २६२ ॥
</details>

<details><summary>मूलम्</summary>

निर्विकल्पकमनल्पमक्षरं  
यत्क्षराक्षरविलक्षणं परम् ।  
नित्यमव्ययसुखं निरञ्जनं  
ब्रह्म तत्त्वमसि भावयात्मनि ॥ २६२ ॥
</details>

<details open><summary>विश्वास-प्रस्तुतिः</summary>

यद्विभाति सदनेकधा भ्रमा -  
न्नामरूपगुणविक्रियात्मना ।  
हेमवत्स्वयमविक्रियं सदा  
ब्रह्म तत्त्वमसि भावयात्मनि ॥ २६३ ॥
</details>

<details><summary>मूलम्</summary>

यद्विभाति सदनेकधा भ्रमा -  
न्नामरूपगुणविक्रियात्मना ।  
हेमवत्स्वयमविक्रियं सदा  
ब्रह्म तत्त्वमसि भावयात्मनि ॥ २६३ ॥
</details>

<details open><summary>विश्वास-प्रस्तुतिः</summary>

यच्चकास्त्यनपरं परात्परं  
प्रत्यगेकरसमात्मलक्षणम् ।  
सत्यचित्सुखमनन्तमव्ययं  
ब्रह्म तत्त्वमसि भावयात्मनि ॥ २६४ ॥
</details>

<details><summary>मूलम्</summary>

यच्चकास्त्यनपरं परात्परं  
प्रत्यगेकरसमात्मलक्षणम् ।  
सत्यचित्सुखमनन्तमव्ययं  
ब्रह्म तत्त्वमसि भावयात्मनि ॥ २६४ ॥
</details>

<details open><summary>विश्वास-प्रस्तुतिः</summary>

उक्तमर्थमिममात्मनि स्वयं  
भावय प्रथितयुक्तिभिर्धिया ।  
संशयादिरहितं कराम्बुव -  
त्तेन तत्त्वनिगमो भविष्यति ॥ २६५ ॥
</details>

<details><summary>मूलम्</summary>

उक्तमर्थमिममात्मनि स्वयं  
भावय प्रथितयुक्तिभिर्धिया ।  
संशयादिरहितं कराम्बुव -  
त्तेन तत्त्वनिगमो भविष्यति ॥ २६५ ॥
</details>

<details open><summary>विश्वास-प्रस्तुतिः</summary>

स्वं बोधमात्रं परिशुद्धतत्त्वं  
विज्ञाय सङ्घे नृपवच्च सैन्ये ।  
तदात्मनैवात्मनि सर्वदा स्थितो  
विलापय ब्रह्मणि दृश्यजातम् ॥ २६६ ॥
</details>

<details><summary>मूलम्</summary>

स्वं बोधमात्रं परिशुद्धतत्त्वं  
विज्ञाय सङ्घे नृपवच्च सैन्ये ।  
तदात्मनैवात्मनि सर्वदा स्थितो  
विलापय ब्रह्मणि दृश्यजातम् ॥ २६६ ॥
</details>

<details open><summary>विश्वास-प्रस्तुतिः</summary>

बुद्धौ गुहायां सदसद्विलक्षणं  
ब्रह्मास्ति सत्यं परमद्वितीयम् ।  
तदात्मना योऽत्र वसेद्गुहायां  
पुनर्न तस्याङ्गगुहाप्रवेशः ॥ २६७ ॥
</details>

<details><summary>मूलम्</summary>

बुद्धौ गुहायां सदसद्विलक्षणं  
ब्रह्मास्ति सत्यं परमद्वितीयम् ।  
तदात्मना योऽत्र वसेद्गुहायां  
पुनर्न तस्याङ्गगुहाप्रवेशः ॥ २६७ ॥
</details>

<details open><summary>विश्वास-प्रस्तुतिः</summary>

ज्ञाते वस्तुन्यपि बलवती वासनानादिरेषा  
कर्ता भोक्ताप्यहमिति दृढा यास्य संसारहेतुः ।  
प्रत्यग्दृष्ट्यात्मनि निवसता सापनेया प्रयत्ना -  
न्मुक्तिं प्राहुस्तदिह मुनयो वासनातानवं यत् ॥ २६८ ॥
</details>

<details><summary>मूलम्</summary>

ज्ञाते वस्तुन्यपि बलवती वासनानादिरेषा  
कर्ता भोक्ताप्यहमिति दृढा यास्य संसारहेतुः ।  
प्रत्यग्दृष्ट्यात्मनि निवसता सापनेया प्रयत्ना -  
न्मुक्तिं प्राहुस्तदिह मुनयो वासनातानवं यत् ॥ २६८ ॥
</details>

<details open><summary>विश्वास-प्रस्तुतिः</summary>

अहं ममेति यो भावो देहाक्षादावनात्मनि ।  
अध्यासोऽयं निरस्तव्यो विदुषा स्वात्मनिष्ठया ॥ २६९ ॥
</details>

<details><summary>मूलम्</summary>

अहं ममेति यो भावो देहाक्षादावनात्मनि ।  
अध्यासोऽयं निरस्तव्यो विदुषा स्वात्मनिष्ठया ॥ २६९ ॥
</details>

<details open><summary>विश्वास-प्रस्तुतिः</summary>

ज्ञात्वा स्वं प्रत्यगात्मानं बुद्धितद्वृत्तिसाक्षिणम् ।  
सोऽहमित्येव सद्वृत्त्यानात्मन्यात्ममतिं जहि ॥ २७० ॥
</details>

<details><summary>मूलम्</summary>

ज्ञात्वा स्वं प्रत्यगात्मानं बुद्धितद्वृत्तिसाक्षिणम् ।  
सोऽहमित्येव सद्वृत्त्यानात्मन्यात्ममतिं जहि ॥ २७० ॥
</details>

<details open><summary>विश्वास-प्रस्तुतिः</summary>

लोकानुवर्तनं त्यक्त्वा त्यक्त्वा देहानुवर्तनम् ।  
शास्त्रानुवर्तनं त्यक्त्वा स्वाध्यासापनयं कुरु ॥ २७१ ॥
</details>

<details><summary>मूलम्</summary>

लोकानुवर्तनं त्यक्त्वा त्यक्त्वा देहानुवर्तनम् ।  
शास्त्रानुवर्तनं त्यक्त्वा स्वाध्यासापनयं कुरु ॥ २७१ ॥
</details>

<details open><summary>विश्वास-प्रस्तुतिः</summary>

लोकवासनया जन्तोः शास्त्रवासनयापि च ।  
देहवासनया ज्ञानं यथावन्नैव जायते ॥ २७२ ॥
</details>

<details><summary>मूलम्</summary>

लोकवासनया जन्तोः शास्त्रवासनयापि च ।  
देहवासनया ज्ञानं यथावन्नैव जायते ॥ २७२ ॥
</details>

<details open><summary>विश्वास-प्रस्तुतिः</summary>

संसारकारागृहमोक्षमिच्छो -  
रयोमयं पादनिबद्धशृङ्खलम् ।  
वदन्ति तज्ज्ञाः पटुवासनात्रयं  
योऽस्माद्विमुक्तः समुपैति मुक्तिम् ॥ २७३ ॥
</details>

<details><summary>मूलम्</summary>

संसारकारागृहमोक्षमिच्छो -  
रयोमयं पादनिबद्धशृङ्खलम् ।  
वदन्ति तज्ज्ञाः पटुवासनात्रयं  
योऽस्माद्विमुक्तः समुपैति मुक्तिम् ॥ २७३ ॥
</details>

<details open><summary>विश्वास-प्रस्तुतिः</summary>

जलादिसम्पर्कवशात्प्रभूत -  
दुर्गन्धधूतागरुदिव्यवासना ।  
सङ्घर्षणेनैव विभाति सम्य -  
ग्विधूयमाने सति बाह्यगन्धे ॥ २७४ ॥
</details>

<details><summary>मूलम्</summary>

जलादिसम्पर्कवशात्प्रभूत -  
दुर्गन्धधूतागरुदिव्यवासना ।  
सङ्घर्षणेनैव विभाति सम्य -  
ग्विधूयमाने सति बाह्यगन्धे ॥ २७४ ॥
</details>

<details open><summary>विश्वास-प्रस्तुतिः</summary>

अन्तःश्रितानन्तदुरन्तवासना -  
धूलीविलिप्ता परमात्मवासना ।  
प्रज्ञातिसङ्घर्षणतो विशुद्धा  
प्रतीयते चन्दनगन्धवत्स्फुटा ॥ २७५ ॥
</details>

<details><summary>मूलम्</summary>

अन्तःश्रितानन्तदुरन्तवासना -  
धूलीविलिप्ता परमात्मवासना ।  
प्रज्ञातिसङ्घर्षणतो विशुद्धा  
प्रतीयते चन्दनगन्धवत्स्फुटा ॥ २७५ ॥
</details>

<details open><summary>विश्वास-प्रस्तुतिः</summary>

अनात्मवासनाजालैस्तिरोभूतात्मवासना ।  
नित्यात्मनिष्ठया तेषां नाशे भाति स्वयं स्फुटा ॥ २७६ ॥
</details>

<details><summary>मूलम्</summary>

अनात्मवासनाजालैस्तिरोभूतात्मवासना ।  
नित्यात्मनिष्ठया तेषां नाशे भाति स्वयं स्फुटा ॥ २७६ ॥
</details>

<details open><summary>विश्वास-प्रस्तुतिः</summary>

यथा यथा प्रत्यगवस्थितं मन -  
स्तथा तथा मुञ्चति बाह्यवासनाः ।  
निःशेषमोक्षे सति वासनाना -  
मात्मानुभूतिः प्रतिबन्धशून्या ॥ २७७ ॥
</details>

<details><summary>मूलम्</summary>

यथा यथा प्रत्यगवस्थितं मन -  
स्तथा तथा मुञ्चति बाह्यवासनाः ।  
निःशेषमोक्षे सति वासनाना -  
मात्मानुभूतिः प्रतिबन्धशून्या ॥ २७७ ॥
</details>

<details open><summary>विश्वास-प्रस्तुतिः</summary>

स्वात्मन्येव सदा स्थित्या मनो नश्यति योगिनः ।  
वासनानां क्षयश्चातः स्वाध्यासापनयं कुरु ॥ २७८ ॥
</details>

<details><summary>मूलम्</summary>

स्वात्मन्येव सदा स्थित्या मनो नश्यति योगिनः ।  
वासनानां क्षयश्चातः स्वाध्यासापनयं कुरु ॥ २७८ ॥
</details>

<details open><summary>विश्वास-प्रस्तुतिः</summary>

तमो द्वाभ्यां रजः सत्त्वात्सत्त्वं शुद्धेन नश्यति ।  
तस्मात्सत्त्वमवष्टभ्य स्वाध्यासापनयं कुरु ॥ २७९ ॥
</details>

<details><summary>मूलम्</summary>

तमो द्वाभ्यां रजः सत्त्वात्सत्त्वं शुद्धेन नश्यति ।  
तस्मात्सत्त्वमवष्टभ्य स्वाध्यासापनयं कुरु ॥ २७९ ॥
</details>

<details open><summary>विश्वास-प्रस्तुतिः</summary>

प्रारब्धं पुष्यति वपुरिति निश्चित्य निश्चलः ।  
धैर्यमालम्ब्य यत्नेन स्वाध्यासापनयं कुरु ॥ २८० ॥
</details>

<details><summary>मूलम्</summary>

प्रारब्धं पुष्यति वपुरिति निश्चित्य निश्चलः ।  
धैर्यमालम्ब्य यत्नेन स्वाध्यासापनयं कुरु ॥ २८० ॥
</details>

<details open><summary>विश्वास-प्रस्तुतिः</summary>

नाहं जीवः परं ब्रह्मेत्यतद्व्यावृत्तिपूर्वकम् ।  
वासनावेगतः प्राप्तस्वाध्यासापनयं कुरु ॥ २८१ ॥
</details>

<details><summary>मूलम्</summary>

नाहं जीवः परं ब्रह्मेत्यतद्व्यावृत्तिपूर्वकम् ।  
वासनावेगतः प्राप्तस्वाध्यासापनयं कुरु ॥ २८१ ॥
</details>

<details open><summary>विश्वास-प्रस्तुतिः</summary>

श्रुत्या युक्त्या स्वानुभूत्या ज्ञात्वा सार्वात्म्यमात्मनः ।  
क्वचिदाभासतः प्राप्तस्वाध्यासापनयं कुरु ॥ २८२ ॥
</details>

<details><summary>मूलम्</summary>

श्रुत्या युक्त्या स्वानुभूत्या ज्ञात्वा सार्वात्म्यमात्मनः ।  
क्वचिदाभासतः प्राप्तस्वाध्यासापनयं कुरु ॥ २८२ ॥
</details>

<details open><summary>विश्वास-प्रस्तुतिः</summary>

अन्नदानविसर्गाभ्यामीषन्नास्ति क्रिया मुनेः ।  
तदेकनिष्ठया नित्यं स्वाध्यासापनयं कुरु ॥ २८३ ॥
</details>

<details><summary>मूलम्</summary>

अन्नदानविसर्गाभ्यामीषन्नास्ति क्रिया मुनेः ।  
तदेकनिष्ठया नित्यं स्वाध्यासापनयं कुरु ॥ २८३ ॥
</details>

<details open><summary>विश्वास-प्रस्तुतिः</summary>

तत्त्वमस्यादिवाक्योत्थब्रह्मात्मैकत्वबोधतः ।  
ब्रह्मण्यात्मत्वदार्ढ्याय स्वाध्यासापनयं कुरु ॥ २८४ ॥
</details>

<details><summary>मूलम्</summary>

तत्त्वमस्यादिवाक्योत्थब्रह्मात्मैकत्वबोधतः ।  
ब्रह्मण्यात्मत्वदार्ढ्याय स्वाध्यासापनयं कुरु ॥ २८४ ॥
</details>

<details open><summary>विश्वास-प्रस्तुतिः</summary>

अहम्भावस्य देहेऽस्मिन्निःशेषविलयावधि ।  
सावधानेन युक्तात्मा स्वाध्यासापनयं कुरु ॥ २८५ ॥
</details>

<details><summary>मूलम्</summary>

अहम्भावस्य देहेऽस्मिन्निःशेषविलयावधि ।  
सावधानेन युक्तात्मा स्वाध्यासापनयं कुरु ॥ २८५ ॥
</details>

<details open><summary>विश्वास-प्रस्तुतिः</summary>

प्रतीतिर्जीवजगतोः स्वप्नवद्भाति यावता ।  
तावन्निरन्तरं विद्वन् स्वाध्यासापनयं कुरु ॥ २८६ ॥
</details>

<details><summary>मूलम्</summary>

प्रतीतिर्जीवजगतोः स्वप्नवद्भाति यावता ।  
तावन्निरन्तरं विद्वन् स्वाध्यासापनयं कुरु ॥ २८६ ॥
</details>

<details open><summary>विश्वास-प्रस्तुतिः</summary>

निद्राया लोकवार्तायाः शब्दादेरपि विस्मृतेः ।  
क्वचिन्नावसरं दत्त्वा चिन्तयात्मानमात्मनि ॥ २८७ ॥
</details>

<details><summary>मूलम्</summary>

निद्राया लोकवार्तायाः शब्दादेरपि विस्मृतेः ।  
क्वचिन्नावसरं दत्त्वा चिन्तयात्मानमात्मनि ॥ २८७ ॥
</details>

<details open><summary>विश्वास-प्रस्तुतिः</summary>

मातापित्रोर्मलोद्भूतं मलमांसमयं वपुः ।  
त्यक्त्वा चाण्डालवद्दूरं ब्रह्मीभूय कृती भव ॥ २८८ ॥
</details>

<details><summary>मूलम्</summary>

मातापित्रोर्मलोद्भूतं मलमांसमयं वपुः ।  
त्यक्त्वा चाण्डालवद्दूरं ब्रह्मीभूय कृती भव ॥ २८८ ॥
</details>

<details open><summary>विश्वास-प्रस्तुतिः</summary>

घटाकाशं महाकाश इवात्मानं परात्मनि ।  
विलाप्याखण्डभावेन तूष्णीं भव सदा मुने ॥ २८९ ॥
</details>

<details><summary>मूलम्</summary>

घटाकाशं महाकाश इवात्मानं परात्मनि ।  
विलाप्याखण्डभावेन तूष्णीं भव सदा मुने ॥ २८९ ॥
</details>

<details open><summary>विश्वास-प्रस्तुतिः</summary>

स्वप्रकाशमधिष्ठानं स्वयम्भूय सदात्मना ।  
ब्रह्माण्डमपि पिण्डाण्डं त्यज्यतां मलभाण्डवत् ॥ २९० ॥
</details>

<details><summary>मूलम्</summary>

स्वप्रकाशमधिष्ठानं स्वयम्भूय सदात्मना ।  
ब्रह्माण्डमपि पिण्डाण्डं त्यज्यतां मलभाण्डवत् ॥ २९० ॥
</details>

<details open><summary>विश्वास-प्रस्तुतिः</summary>

चिदात्मनि सदानन्दे देहारूढामहन्धियम् ।  
निवेश्य लिङ्गमुत्सृज्य केवलो भव सर्वदा ॥ २९१ ॥
</details>

<details><summary>मूलम्</summary>

चिदात्मनि सदानन्दे देहारूढामहन्धियम् ।  
निवेश्य लिङ्गमुत्सृज्य केवलो भव सर्वदा ॥ २९१ ॥
</details>

<details open><summary>विश्वास-प्रस्तुतिः</summary>

यत्रैष जगदाभासो दर्पणान्तः पुरं यथा ।  
तद्ब्रह्माहमिति ज्ञात्वा कृतकृत्यो भविष्यसि ॥ २९२ ॥
</details>

<details><summary>मूलम्</summary>

यत्रैष जगदाभासो दर्पणान्तः पुरं यथा ।  
तद्ब्रह्माहमिति ज्ञात्वा कृतकृत्यो भविष्यसि ॥ २९२ ॥
</details>

<details open><summary>विश्वास-प्रस्तुतिः</summary>

यत्सत्यभूतं निजरूपमाद्यं  
चिदद्वयानन्दमरूपमक्रियम् ।  
तदेत्य मिथ्यावपुरुत्सृजैत -  
च्छैलूषवद्वेषमुपात्तमात्मनः ॥ २९३ ॥
</details>

<details><summary>मूलम्</summary>

यत्सत्यभूतं निजरूपमाद्यं  
चिदद्वयानन्दमरूपमक्रियम् ।  
तदेत्य मिथ्यावपुरुत्सृजैत -  
च्छैलूषवद्वेषमुपात्तमात्मनः ॥ २९३ ॥
</details>

<details open><summary>विश्वास-प्रस्तुतिः</summary>

सर्वात्मना दृश्यमिदं मृषैव  
नैवाहमर्थः क्षणिकत्वदर्शनात् ।  
जानाम्यहं सर्वमिति प्रतीतिः  
कुतोऽहमादेः क्षणिकस्य सिध्येत् ॥ २९४ ॥
</details>

<details><summary>मूलम्</summary>

सर्वात्मना दृश्यमिदं मृषैव  
नैवाहमर्थः क्षणिकत्वदर्शनात् ।  
जानाम्यहं सर्वमिति प्रतीतिः  
कुतोऽहमादेः क्षणिकस्य सिध्येत् ॥ २९४ ॥
</details>

<details open><summary>विश्वास-प्रस्तुतिः</summary>

अहम्पदार्थस्त्वहमादिसाक्षी  
नित्यं सुषुप्तावपि भावदर्शनात् ।  
ब्रूते ह्यजो नित्य इति श्रुतिः स्वयं  
तत्प्रत्यगात्मा सदसद्विलक्षणः ॥ २९५ ॥
</details>

<details><summary>मूलम्</summary>

अहम्पदार्थस्त्वहमादिसाक्षी  
नित्यं सुषुप्तावपि भावदर्शनात् ।  
ब्रूते ह्यजो नित्य इति श्रुतिः स्वयं  
तत्प्रत्यगात्मा सदसद्विलक्षणः ॥ २९५ ॥
</details>

<details open><summary>विश्वास-प्रस्तुतिः</summary>

विकारिणां सर्वविकारवेत्ता  
नित्योऽविकारो भवितुं समर्हति ।  
मनोरथस्वप्नसुषुप्तिषु स्फुटं  
पुनः पुनर्दृष्टमसत्त्वमेतयोः ॥ २९६ ॥
</details>

<details><summary>मूलम्</summary>

विकारिणां सर्वविकारवेत्ता  
नित्योऽविकारो भवितुं समर्हति ।  
मनोरथस्वप्नसुषुप्तिषु स्फुटं  
पुनः पुनर्दृष्टमसत्त्वमेतयोः ॥ २९६ ॥
</details>

<details open><summary>विश्वास-प्रस्तुतिः</summary>

अतोऽभिमानं त्यज मांसपिण्डे  
पिण्डाभिमानिन्यपि बुद्धिकल्पिते ।  
कालत्रयाबाध्यमखण्डबोधं  
ज्ञात्वा स्वमात्मानमुपैहि शान्तिम् ॥ २९७ ॥
</details>

<details><summary>मूलम्</summary>

अतोऽभिमानं त्यज मांसपिण्डे  
पिण्डाभिमानिन्यपि बुद्धिकल्पिते ।  
कालत्रयाबाध्यमखण्डबोधं  
ज्ञात्वा स्वमात्मानमुपैहि शान्तिम् ॥ २९७ ॥
</details>

<details open><summary>विश्वास-प्रस्तुतिः</summary>

त्यजाभिमानं कुलगोत्रनाम -  
रूपाश्रमेष्वार्द्रशवाश्रितेषु ।  
लिङ्गस्य धर्मानपि कर्तृतादीं -  
स्त्यक्त्वा भवाखण्डसुखस्वरूपः ॥ २९८ ॥
</details>

<details><summary>मूलम्</summary>

त्यजाभिमानं कुलगोत्रनाम -  
रूपाश्रमेष्वार्द्रशवाश्रितेषु ।  
लिङ्गस्य धर्मानपि कर्तृतादीं -  
स्त्यक्त्वा भवाखण्डसुखस्वरूपः ॥ २९८ ॥
</details>

<details open><summary>विश्वास-प्रस्तुतिः</summary>

सन्त्यन्ये प्रतिबन्धाः पुंसः संसारहेतवो दृष्टाः ।  
तेषामेषां मूलं प्रथमविकारो भवत्यहङ्कारः ॥ २९९ ॥
</details>

<details><summary>मूलम्</summary>

सन्त्यन्ये प्रतिबन्धाः पुंसः संसारहेतवो दृष्टाः ।  
तेषामेषां मूलं प्रथमविकारो भवत्यहङ्कारः ॥ २९९ ॥
</details>

<details open><summary>विश्वास-प्रस्तुतिः</summary>

यावत्स्यात्स्वस्य सम्बन्धोऽहङ्कारेण दुरात्मना ।  
तावन्न लेशमात्रापि मुक्तिवार्ता विलक्षणा ॥ ३०० ॥
</details>

<details><summary>मूलम्</summary>

यावत्स्यात्स्वस्य सम्बन्धोऽहङ्कारेण दुरात्मना ।  
तावन्न लेशमात्रापि मुक्तिवार्ता विलक्षणा ॥ ३०० ॥
</details>

<details open><summary>विश्वास-प्रस्तुतिः</summary>

अहङ्कारग्रहान्मुक्तः स्वरूपमुपपद्यते ।  
चन्द्रवद्विमलः पूर्णः सदानन्दः स्वयम्प्रभः ॥ ३०१ ॥
</details>

<details><summary>मूलम्</summary>

अहङ्कारग्रहान्मुक्तः स्वरूपमुपपद्यते ।  
चन्द्रवद्विमलः पूर्णः सदानन्दः स्वयम्प्रभः ॥ ३०१ ॥
</details>

<details open><summary>विश्वास-प्रस्तुतिः</summary>

यो वा पुरैषोऽहमिति प्रतीतो  
बुद्ध्या विक्लृप्तस्तमसातिमूढया ।  
तस्यैव निःशेषतया विनाशे  
ब्रह्मात्मभावः प्रतिबन्धशून्यः ॥ ३०२ ॥
</details>

<details><summary>मूलम्</summary>

यो वा पुरैषोऽहमिति प्रतीतो  
बुद्ध्या विक्लृप्तस्तमसातिमूढया ।  
तस्यैव निःशेषतया विनाशे  
ब्रह्मात्मभावः प्रतिबन्धशून्यः ॥ ३०२ ॥
</details>

<details open><summary>विश्वास-प्रस्तुतिः</summary>

ब्रह्मानन्दनिधिर्महाबलवताहङ्कारघोराहिना  
संवेष्ट्यात्मनि रक्ष्यते गुणमयैश्चण्डैस्त्रिभिर्मस्तकैः ।  
विज्ञानाख्यमहासिना द्युतिमता विच्छिद्य शीर्षत्रयं  
निर्मूल्याहिमिमं निधिं सुखकरं धीरोऽनुभोक्तुं क्षमः ॥ ३०३ ॥
</details>

<details><summary>मूलम्</summary>

ब्रह्मानन्दनिधिर्महाबलवताहङ्कारघोराहिना  
संवेष्ट्यात्मनि रक्ष्यते गुणमयैश्चण्डैस्त्रिभिर्मस्तकैः ।  
विज्ञानाख्यमहासिना द्युतिमता विच्छिद्य शीर्षत्रयं  
निर्मूल्याहिमिमं निधिं सुखकरं धीरोऽनुभोक्तुं क्षमः ॥ ३०३ ॥
</details>

<details open><summary>विश्वास-प्रस्तुतिः</summary>

यावद्वा यत्किञ्चिद्विषदोषस्फूर्तिरस्ति चेद्देहे ।  
कथमारोग्याय भवेत्तद्वदहन्तापि योगिनो मुक्त्यै ॥ ३०४ ॥
</details>

<details><summary>मूलम्</summary>

यावद्वा यत्किञ्चिद्विषदोषस्फूर्तिरस्ति चेद्देहे ।  
कथमारोग्याय भवेत्तद्वदहन्तापि योगिनो मुक्त्यै ॥ ३०४ ॥
</details>

<details open><summary>विश्वास-प्रस्तुतिः</summary>

अहमोऽत्यन्तनिवृत्त्या तत्कृतनानाविकल्पसंहृत्या ।  
प्रत्यक्तत्त्वविवेकादयमहमस्मीति विन्दते तत्त्वम् ॥ ३०५ ॥
</details>

<details><summary>मूलम्</summary>

अहमोऽत्यन्तनिवृत्त्या तत्कृतनानाविकल्पसंहृत्या ।  
प्रत्यक्तत्त्वविवेकादयमहमस्मीति विन्दते तत्त्वम् ॥ ३०५ ॥
</details>

<details open><summary>विश्वास-प्रस्तुतिः</summary>

अहङ्कर्तर्यस्मिन्नहमिति मतिं मुञ्च सहसा  
विकारात्मत्यात्मप्रतिफलजुषि स्वस्थितिमुषि ।  
यदध्यासात्प्राप्ता जनिमृतिजरा दुःखबहुलाः  
प्रतीचश्चिन्मूर्तेस्तव सुखतनोः संसृतिरियम् ॥ ३०६ ॥
</details>

<details><summary>मूलम्</summary>

अहङ्कर्तर्यस्मिन्नहमिति मतिं मुञ्च सहसा  
विकारात्मत्यात्मप्रतिफलजुषि स्वस्थितिमुषि ।  
यदध्यासात्प्राप्ता जनिमृतिजरा दुःखबहुलाः  
प्रतीचश्चिन्मूर्तेस्तव सुखतनोः संसृतिरियम् ॥ ३०६ ॥
</details>

<details open><summary>विश्वास-प्रस्तुतिः</summary>

सदैकरूपस्य चिदात्मनो विभो -  
रानन्दमूर्तेरनवद्यकीर्तेः ।  
नैवान्यथा क्वाप्यविकारिणस्ते  
विनाहमध्यासममुष्य संसृतिः ॥ ३०७ ॥
</details>

<details><summary>मूलम्</summary>

सदैकरूपस्य चिदात्मनो विभो -  
रानन्दमूर्तेरनवद्यकीर्तेः ।  
नैवान्यथा क्वाप्यविकारिणस्ते  
विनाहमध्यासममुष्य संसृतिः ॥ ३०७ ॥
</details>

<details open><summary>विश्वास-प्रस्तुतिः</summary>

तस्मादहङ्कारमिमं स्वशत्रुं  
भोक्तुर्गले कण्टकवत्प्रतीतम् ।  
विच्छिद्य विज्ञानमहासिना स्फुटं  
भुङ्क्ष्वात्मसाम्राज्यसुखं यथेष्टम् ॥ ३०८ ॥
</details>

<details><summary>मूलम्</summary>

तस्मादहङ्कारमिमं स्वशत्रुं  
भोक्तुर्गले कण्टकवत्प्रतीतम् ।  
विच्छिद्य विज्ञानमहासिना स्फुटं  
भुङ्क्ष्वात्मसाम्राज्यसुखं यथेष्टम् ॥ ३०८ ॥
</details>

<details open><summary>विश्वास-प्रस्तुतिः</summary>

ततोऽहमादेर्विनिवर्त्य वृत्तिं  
सन्त्यक्तरागः परमार्थलाभात् ।  
तूष्णीं समास्स्वात्मसुखानुभूत्या  
पूर्णात्मना ब्रह्मणि निर्विकल्पः ॥ ३०९ ॥
</details>

<details><summary>मूलम्</summary>

ततोऽहमादेर्विनिवर्त्य वृत्तिं  
सन्त्यक्तरागः परमार्थलाभात् ।  
तूष्णीं समास्स्वात्मसुखानुभूत्या  
पूर्णात्मना ब्रह्मणि निर्विकल्पः ॥ ३०९ ॥
</details>

<details open><summary>विश्वास-प्रस्तुतिः</summary>

समूलकृत्तोऽपि महानहं पुन -  
र्व्युल्लेखितः स्याद्यदि चेतसा क्षणम् ।  
सञ्जीव्य विक्षेपशतं करोति  
नभस्वता प्रावृषि वारिदो यथा ॥ ३१० ॥
</details>

<details><summary>मूलम्</summary>

समूलकृत्तोऽपि महानहं पुन -  
र्व्युल्लेखितः स्याद्यदि चेतसा क्षणम् ।  
सञ्जीव्य विक्षेपशतं करोति  
नभस्वता प्रावृषि वारिदो यथा ॥ ३१० ॥
</details>

<details open><summary>विश्वास-प्रस्तुतिः</summary>

निगृह्य शत्रोरहमोऽवकाशः  
क्वचिन्न देयो विषयानुचिन्तया ।  
स एव सञ्जीवनहेतुरस्य  
प्रक्षीणजम्बीरतरोरिवाम्बु ॥ ३११ ॥
</details>

<details><summary>मूलम्</summary>

निगृह्य शत्रोरहमोऽवकाशः  
क्वचिन्न देयो विषयानुचिन्तया ।  
स एव सञ्जीवनहेतुरस्य  
प्रक्षीणजम्बीरतरोरिवाम्बु ॥ ३११ ॥
</details>

<details open><summary>विश्वास-प्रस्तुतिः</summary>

देहात्मना संस्थित एव कामी  
विलक्षणः कामयिता कथं स्यात् ।  
अतोऽर्थसन्धानपरत्वमेव  
भेदप्रसक्त्या भवबन्धहेतुः ॥ ३१२ ॥
</details>

<details><summary>मूलम्</summary>

देहात्मना संस्थित एव कामी  
विलक्षणः कामयिता कथं स्यात् ।  
अतोऽर्थसन्धानपरत्वमेव  
भेदप्रसक्त्या भवबन्धहेतुः ॥ ३१२ ॥
</details>

<details open><summary>विश्वास-प्रस्तुतिः</summary>

कार्यप्रवर्धनाद्बीजप्रवृद्धिः परिदृश्यते ।  
कार्यनाशाद्बीजनाशस्तस्मात्कार्यं निरोधयेत् ॥ ३१३ ॥
</details>

<details><summary>मूलम्</summary>

कार्यप्रवर्धनाद्बीजप्रवृद्धिः परिदृश्यते ।  
कार्यनाशाद्बीजनाशस्तस्मात्कार्यं निरोधयेत् ॥ ३१३ ॥
</details>

<details open><summary>विश्वास-प्रस्तुतिः</summary>

वासनावृद्धितः कार्यं कार्यवृद्ध्या च वासना ।  
वर्धते सर्वथा पुंसः संसारो न निवर्तते ॥ ३१४ ॥
</details>

<details><summary>मूलम्</summary>

वासनावृद्धितः कार्यं कार्यवृद्ध्या च वासना ।  
वर्धते सर्वथा पुंसः संसारो न निवर्तते ॥ ३१४ ॥
</details>

<details open><summary>विश्वास-प्रस्तुतिः</summary>

संसारबन्धविच्छित्त्यै तद्द्वयं प्रदहेद्यतिः ।  
वासनावृद्धिरेताभ्यां चिन्तया क्रियया बहिः ॥ ३१५ ॥
</details>

<details><summary>मूलम्</summary>

संसारबन्धविच्छित्त्यै तद्द्वयं प्रदहेद्यतिः ।  
वासनावृद्धिरेताभ्यां चिन्तया क्रियया बहिः ॥ ३१५ ॥
</details>

<details open><summary>विश्वास-प्रस्तुतिः</summary>

ताभ्यां प्रवर्धमाना सा सूते संसृतिमात्मनः ।  
त्रयाणां च क्षयोपायः सर्वावस्थासु सर्वदा ॥ ३१६ ॥
</details>

<details><summary>मूलम्</summary>

ताभ्यां प्रवर्धमाना सा सूते संसृतिमात्मनः ।  
त्रयाणां च क्षयोपायः सर्वावस्थासु सर्वदा ॥ ३१६ ॥
</details>

<details open><summary>विश्वास-प्रस्तुतिः</summary>

सर्वत्र सर्वतः सर्वं ब्रह्ममात्रावलोकनम् ।  
सद्भाववासनादार्ढ्यात्तत्त्रयं लयमश्नुते ॥ ३१७ ॥
</details>

<details><summary>मूलम्</summary>

सर्वत्र सर्वतः सर्वं ब्रह्ममात्रावलोकनम् ।  
सद्भाववासनादार्ढ्यात्तत्त्रयं लयमश्नुते ॥ ३१७ ॥
</details>

<details open><summary>विश्वास-प्रस्तुतिः</summary>

क्रियानाशे भवेच्चिन्तानाशोऽस्माद्वासनाक्षयः ।  
वासनाप्रक्षयो मोक्षः स जीवन्मुक्तिरिष्यते ॥ ३१८ ॥
</details>

<details><summary>मूलम्</summary>

क्रियानाशे भवेच्चिन्तानाशोऽस्माद्वासनाक्षयः ।  
वासनाप्रक्षयो मोक्षः स जीवन्मुक्तिरिष्यते ॥ ३१८ ॥
</details>

<details open><summary>विश्वास-प्रस्तुतिः</summary>

सद्वासनास्फूर्तिविजृम्भणे सति  
ह्यसौ विलीना त्वहमादिवासना ।  
अतिप्रकृष्टाप्यरुणप्रभायां  
विलीयते साधु यथा तमिस्रा ॥ ३१९ ॥
</details>

<details><summary>मूलम्</summary>

सद्वासनास्फूर्तिविजृम्भणे सति  
ह्यसौ विलीना त्वहमादिवासना ।  
अतिप्रकृष्टाप्यरुणप्रभायां  
विलीयते साधु यथा तमिस्रा ॥ ३१९ ॥
</details>

<details open><summary>विश्वास-प्रस्तुतिः</summary>

तमस्तमःकार्यमनर्थजालं  
न दृश्यते सत्युदिते दिनेशे ।  
तथाद्वयानन्दरसानुभूतौ  
नैवास्ति बन्धो न च दुःखगन्धः ॥ ३२० ॥
</details>

<details><summary>मूलम्</summary>

तमस्तमःकार्यमनर्थजालं  
न दृश्यते सत्युदिते दिनेशे ।  
तथाद्वयानन्दरसानुभूतौ  
नैवास्ति बन्धो न च दुःखगन्धः ॥ ३२० ॥
</details>

<details open><summary>विश्वास-प्रस्तुतिः</summary>

दृश्यं प्रतीतं प्रविलापयन्स्वयं  
सन्मात्रमानन्दघनं विभावयम् ।  
समाहितः सन्बहिरन्तरं वा  
कालं नयेथाः सति कर्मबन्धे ॥ ३२१ ॥
</details>

<details><summary>मूलम्</summary>

दृश्यं प्रतीतं प्रविलापयन्स्वयं  
सन्मात्रमानन्दघनं विभावयम् ।  
समाहितः सन्बहिरन्तरं वा  
कालं नयेथाः सति कर्मबन्धे ॥ ३२१ ॥
</details>

<details open><summary>विश्वास-प्रस्तुतिः</summary>

प्रमादो ब्रह्मनिष्ठायां न कर्तव्यः कदाचन ।  
प्रमादो मृत्युरित्याह भगवान्ब्रह्मणः सुतः ॥ ३२२ ॥
</details>

<details><summary>मूलम्</summary>

प्रमादो ब्रह्मनिष्ठायां न कर्तव्यः कदाचन ।  
प्रमादो मृत्युरित्याह भगवान्ब्रह्मणः सुतः ॥ ३२२ ॥
</details>

<details open><summary>विश्वास-प्रस्तुतिः</summary>

न प्रमादादनर्थोऽन्यो ज्ञानिनः स्वस्वरूपतः ।  
ततो मोहस्ततोऽहन्धीस्ततो बन्धस्ततो व्यथा ॥ ३२३ ॥
</details>

<details><summary>मूलम्</summary>

न प्रमादादनर्थोऽन्यो ज्ञानिनः स्वस्वरूपतः ।  
ततो मोहस्ततोऽहन्धीस्ततो बन्धस्ततो व्यथा ॥ ३२३ ॥
</details>

<details open><summary>विश्वास-प्रस्तुतिः</summary>

विषयाभिमुखं दृष्ट्वा विद्वांसमपि विस्मृतिः ।  
विक्षेपयति धीदोषैर्योषा जारमिव प्रियम् ॥ ३२४ ॥
</details>

<details><summary>मूलम्</summary>

विषयाभिमुखं दृष्ट्वा विद्वांसमपि विस्मृतिः ।  
विक्षेपयति धीदोषैर्योषा जारमिव प्रियम् ॥ ३२४ ॥
</details>

<details open><summary>विश्वास-प्रस्तुतिः</summary>

यथा प्रकृष्टं शैवालं क्षणमात्रं न तिष्ठति ।  
आवृणोति तथा माया प्राज्ञं वापि पराङ्मुखम् ॥ ३२५ ॥
</details>

<details><summary>मूलम्</summary>

यथा प्रकृष्टं शैवालं क्षणमात्रं न तिष्ठति ।  
आवृणोति तथा माया प्राज्ञं वापि पराङ्मुखम् ॥ ३२५ ॥
</details>

<details open><summary>विश्वास-प्रस्तुतिः</summary>

लक्ष्यच्युतं चेद्यदि चित्तमीष -  
द्बहिर्मुखं सन्निपतेत्ततस्ततः ।  
प्रमादतः प्रच्युतकेलिकन्दुकः  
सोपानपङ्क्तौ पतितो यथा तथा ॥ ३२६ ॥
</details>

<details><summary>मूलम्</summary>

लक्ष्यच्युतं चेद्यदि चित्तमीष -  
द्बहिर्मुखं सन्निपतेत्ततस्ततः ।  
प्रमादतः प्रच्युतकेलिकन्दुकः  
सोपानपङ्क्तौ पतितो यथा तथा ॥ ३२६ ॥
</details>

<details open><summary>विश्वास-प्रस्तुतिः</summary>

विषयेष्वाविशच्चेतः सङ्कल्पयति तद्गुणान् ।  
सम्यक्सङ्कल्पनात्कामः कामात्पुंसः प्रवर्तनम् ॥ ३२७ ॥
</details>

<details><summary>मूलम्</summary>

विषयेष्वाविशच्चेतः सङ्कल्पयति तद्गुणान् ।  
सम्यक्सङ्कल्पनात्कामः कामात्पुंसः प्रवर्तनम् ॥ ३२७ ॥
</details>

<details open><summary>विश्वास-प्रस्तुतिः</summary>

ततः स्वरूपविभ्रंशो विभ्रष्टस्तु पतत्यधः ।  
पतितस्य विना नाशं पुनर्नारोह ईक्ष्यते ।  
सङ्कल्पं वर्जयेत्तस्मात्सर्वानर्थस्य कारणम् ॥ ३२८ ॥
</details>

<details><summary>मूलम्</summary>

ततः स्वरूपविभ्रंशो विभ्रष्टस्तु पतत्यधः ।  
पतितस्य विना नाशं पुनर्नारोह ईक्ष्यते ।  
सङ्कल्पं वर्जयेत्तस्मात्सर्वानर्थस्य कारणम् ॥ ३२८ ॥
</details>

<details open><summary>विश्वास-प्रस्तुतिः</summary>

अतः प्रमादान्न परोऽस्ति मृत्यु -  
र्विवेकिनो ब्रह्मविदः समाधौ ।  
समाहितः सिद्धिमुपैति सम्य -  
क्समाहितात्मा भव सावधानः ॥ ३२९ ॥
</details>

<details><summary>मूलम्</summary>

अतः प्रमादान्न परोऽस्ति मृत्यु -  
र्विवेकिनो ब्रह्मविदः समाधौ ।  
समाहितः सिद्धिमुपैति सम्य -  
क्समाहितात्मा भव सावधानः ॥ ३२९ ॥
</details>

<details open><summary>विश्वास-प्रस्तुतिः</summary>

जीवतो यस्य कैवल्यं विदेहे च स केवलः ।  
यत्किञ्चित्पश्यतो भेदं भयं ब्रूते यजुःश्रुतिः ॥ ३३० ॥
</details>

<details><summary>मूलम्</summary>

जीवतो यस्य कैवल्यं विदेहे च स केवलः ।  
यत्किञ्चित्पश्यतो भेदं भयं ब्रूते यजुःश्रुतिः ॥ ३३० ॥
</details>

<details open><summary>विश्वास-प्रस्तुतिः</summary>

यदा कदा वापि विपश्चिदेष  
ब्रह्मण्यनन्तेऽप्यणुमात्रभेदम् ।  
पश्यत्यथामुष्य भयं तदेव  
यदीक्षितं भिन्नतया प्रमादात् ॥ ३३१ ॥
</details>

<details><summary>मूलम्</summary>

यदा कदा वापि विपश्चिदेष  
ब्रह्मण्यनन्तेऽप्यणुमात्रभेदम् ।  
पश्यत्यथामुष्य भयं तदेव  
यदीक्षितं भिन्नतया प्रमादात् ॥ ३३१ ॥
</details>

<details open><summary>विश्वास-प्रस्तुतिः</summary>

श्रुतिस्मृतिन्यायशतैर्निषिद्धे  
दृश्येऽत्र यः स्वात्ममतिं करोति ।  
उपैति दुःखोपरि दुःखजातं  
निषिद्धकर्ता स मलिम्लुचो यथा ॥ ३३२ ॥
</details>

<details><summary>मूलम्</summary>

श्रुतिस्मृतिन्यायशतैर्निषिद्धे  
दृश्येऽत्र यः स्वात्ममतिं करोति ।  
उपैति दुःखोपरि दुःखजातं  
निषिद्धकर्ता स मलिम्लुचो यथा ॥ ३३२ ॥
</details>

<details open><summary>विश्वास-प्रस्तुतिः</summary>

सत्याभिसन्धानरतो विमुक्तो  
महत्त्वमात्मीयमुपैति नित्यम् ।  
मिथ्याभिसन्धानरतस्तु नश्ये -  
द्दृष्टं तदेतद्यदचोरचोरयोः ॥ ३३३ ॥
</details>

<details><summary>मूलम्</summary>

सत्याभिसन्धानरतो विमुक्तो  
महत्त्वमात्मीयमुपैति नित्यम् ।  
मिथ्याभिसन्धानरतस्तु नश्ये -  
द्दृष्टं तदेतद्यदचोरचोरयोः ॥ ३३३ ॥
</details>

<details open><summary>विश्वास-प्रस्तुतिः</summary>

यतिरसदनुसन्धिं बन्धहेतुं विहाय  
स्वयमयमहमस्मीत्यात्मदृष्ट्यैव तिष्ठेत् ।  
सुखयति ननु निष्ठा ब्रह्मणि स्वानुभूत्या  
हरपि परमविद्याकार्यदुःखं प्रतीतम् ॥ ३३४ ॥
</details>

<details><summary>मूलम्</summary>

यतिरसदनुसन्धिं बन्धहेतुं विहाय  
स्वयमयमहमस्मीत्यात्मदृष्ट्यैव तिष्ठेत् ।  
सुखयति ननु निष्ठा ब्रह्मणि स्वानुभूत्या  
हरपि परमविद्याकार्यदुःखं प्रतीतम् ॥ ३३४ ॥
</details>

<details open><summary>विश्वास-प्रस्तुतिः</summary>

बाह्यानुसन्धिः परिवर्धयेत्फलं  
दुर्वासनामेव ततस्ततोऽधिकाम् ।  
ज्ञात्वा विवेकैः परिहृत्य बाह्यं  
स्वात्मानुसन्धिं विदधीत नित्यम् ॥ ३३५ ॥
</details>

<details><summary>मूलम्</summary>

बाह्यानुसन्धिः परिवर्धयेत्फलं  
दुर्वासनामेव ततस्ततोऽधिकाम् ।  
ज्ञात्वा विवेकैः परिहृत्य बाह्यं  
स्वात्मानुसन्धिं विदधीत नित्यम् ॥ ३३५ ॥
</details>

<details open><summary>विश्वास-प्रस्तुतिः</summary>

बाह्ये निरुद्धे मनसः प्रसन्नता  
मनःप्रसादे परमात्मदर्शनम् ।  
तस्मिन्सुदृष्टे भवबन्धनाशो  
बहिर्निरोधः पदवी विमुक्तेः ॥ ३३६ ॥
</details>

<details><summary>मूलम्</summary>

बाह्ये निरुद्धे मनसः प्रसन्नता  
मनःप्रसादे परमात्मदर्शनम् ।  
तस्मिन्सुदृष्टे भवबन्धनाशो  
बहिर्निरोधः पदवी विमुक्तेः ॥ ३३६ ॥
</details>

<details open><summary>विश्वास-प्रस्तुतिः</summary>

कः पण्डितः सन्सदसद्विवेकी  
श्रुतिप्रमाणः परमार्थदर्शी ।  
जानन्हि कुर्यादसतोऽवलम्बं  
स्वपातहेतोः शिशुवन्मुमुक्षुः ॥ ३३७ ॥
</details>

<details><summary>मूलम्</summary>

कः पण्डितः सन्सदसद्विवेकी  
श्रुतिप्रमाणः परमार्थदर्शी ।  
जानन्हि कुर्यादसतोऽवलम्बं  
स्वपातहेतोः शिशुवन्मुमुक्षुः ॥ ३३७ ॥
</details>

<details open><summary>विश्वास-प्रस्तुतिः</summary>

देहादिसंसक्तिमतो न मुक्ति -  
र्मुक्तस्य देहाद्यभिमत्यभावः ।  
सुप्तस्य नो जागरणं न जाग्रतः  
स्वप्नस्तयोर्भिन्नगुणाश्रयत्वात् ॥ ३३८ ॥
</details>

<details><summary>मूलम्</summary>

देहादिसंसक्तिमतो न मुक्ति -  
र्मुक्तस्य देहाद्यभिमत्यभावः ।  
सुप्तस्य नो जागरणं न जाग्रतः  
स्वप्नस्तयोर्भिन्नगुणाश्रयत्वात् ॥ ३३८ ॥
</details>

<details open><summary>विश्वास-प्रस्तुतिः</summary>

अन्तर्बहिः स्वं स्थिरजङ्गमेषु  
ज्ञानात्मनाधारतया विलोक्य ।  
त्यक्ताखिलोपाधिरखण्डरूपः  
पूर्णात्मना यः स्थित एष मुक्तः ॥ ३३९ ॥
</details>

<details><summary>मूलम्</summary>

अन्तर्बहिः स्वं स्थिरजङ्गमेषु  
ज्ञानात्मनाधारतया विलोक्य ।  
त्यक्ताखिलोपाधिरखण्डरूपः  
पूर्णात्मना यः स्थित एष मुक्तः ॥ ३३९ ॥
</details>

<details open><summary>विश्वास-प्रस्तुतिः</summary>

सर्वात्मना बन्धविमुक्तिहेतुः  
सर्वात्मभावान्न परोऽस्ति कश्चित् ।  
दृश्याग्रहे सत्युपपद्यतेऽसौ  
सर्वात्मभावोऽस्य सदात्मनिष्ठया ॥ ३४० ॥
</details>

<details><summary>मूलम्</summary>

सर्वात्मना बन्धविमुक्तिहेतुः  
सर्वात्मभावान्न परोऽस्ति कश्चित् ।  
दृश्याग्रहे सत्युपपद्यतेऽसौ  
सर्वात्मभावोऽस्य सदात्मनिष्ठया ॥ ३४० ॥
</details>

<details open><summary>विश्वास-प्रस्तुतिः</summary>

दृश्यस्याग्रहणं कथं नु घटते देहात्मना तिष्ठतो  
बाह्यार्थानुभवप्रसक्तमनसस्तत्तत्क्रियां कुर्वतः ।  
सन्न्यस्ताखिलधर्मकर्मविषयैर्नित्यात्मनिष्ठापरै -  
स्तत्त्वज्ञैः करणीयमात्मनि सदानन्देच्छुभिर्यत्नतः ॥ ३४१ ॥
</details>

<details><summary>मूलम्</summary>

दृश्यस्याग्रहणं कथं नु घटते देहात्मना तिष्ठतो  
बाह्यार्थानुभवप्रसक्तमनसस्तत्तत्क्रियां कुर्वतः ।  
सन्न्यस्ताखिलधर्मकर्मविषयैर्नित्यात्मनिष्ठापरै -  
स्तत्त्वज्ञैः करणीयमात्मनि सदानन्देच्छुभिर्यत्नतः ॥ ३४१ ॥
</details>

<details open><summary>विश्वास-प्रस्तुतिः</summary>

सार्वात्म्यसिद्धये भिक्षोः कृतश्रवणकर्मणः ।  
समाधिं विदधात्येषा शान्तो दान्त इति श्रुतिः ॥ ३४२ ॥
</details>

<details><summary>मूलम्</summary>

सार्वात्म्यसिद्धये भिक्षोः कृतश्रवणकर्मणः ।  
समाधिं विदधात्येषा शान्तो दान्त इति श्रुतिः ॥ ३४२ ॥
</details>

<details open><summary>विश्वास-प्रस्तुतिः</summary>

आरूढशक्तेरहमो विनाशः  
कर्तुं न शक्यः सहसापि पण्डितैः ।  
ये निर्विकल्पाख्यसमाधिनिश्चला -  
स्तानन्तरानन्तभवा हि वासनाः ॥ ३४३ ॥
</details>

<details><summary>मूलम्</summary>

आरूढशक्तेरहमो विनाशः  
कर्तुं न शक्यः सहसापि पण्डितैः ।  
ये निर्विकल्पाख्यसमाधिनिश्चला -  
स्तानन्तरानन्तभवा हि वासनाः ॥ ३४३ ॥
</details>

<details open><summary>विश्वास-प्रस्तुतिः</summary>

अहम्बुद्ध्यैव मोहिन्या योजयित्वावृतेर्बलात् ।  
विक्षेपशक्तिः पुरुषं विक्षेपयति तद्गुणैः ॥ ३४४ ॥
</details>

<details><summary>मूलम्</summary>

अहम्बुद्ध्यैव मोहिन्या योजयित्वावृतेर्बलात् ।  
विक्षेपशक्तिः पुरुषं विक्षेपयति तद्गुणैः ॥ ३४४ ॥
</details>

<details open><summary>विश्वास-प्रस्तुतिः</summary>

विक्षेपशक्तिविजयो विषमो विधातुं  
निःशेषमावरणशक्तिनिवृत्त्यभावे ।  
दृग्दृश्ययोः स्फुटपयोजलवद्विभागे  
नश्येत्तदावरणमात्मनि च स्वभावात् ।  
निःसंशयेन भवति प्रतिबन्धशून्यो  
निक्षेपणं न हि तदा यदि चेन्मृषार्थे ॥ ३४५ ॥
</details>

<details><summary>मूलम्</summary>

विक्षेपशक्तिविजयो विषमो विधातुं  
निःशेषमावरणशक्तिनिवृत्त्यभावे ।  
दृग्दृश्ययोः स्फुटपयोजलवद्विभागे  
नश्येत्तदावरणमात्मनि च स्वभावात् ।  
निःसंशयेन भवति प्रतिबन्धशून्यो  
निक्षेपणं न हि तदा यदि चेन्मृषार्थे ॥ ३४५ ॥
</details>

<details open><summary>विश्वास-प्रस्तुतिः</summary>

सम्यग्विवेकः स्फुटबोधजन्यो  
विभज्य दृग्दृश्यपदार्थतत्त्वम् ।  
छिनत्ति मायाकृतमोहबन्धं  
यस्माद्विमुक्तस्य पुनर्न संसृतिः ॥ ३४६ ॥
</details>

<details><summary>मूलम्</summary>

सम्यग्विवेकः स्फुटबोधजन्यो  
विभज्य दृग्दृश्यपदार्थतत्त्वम् ।  
छिनत्ति मायाकृतमोहबन्धं  
यस्माद्विमुक्तस्य पुनर्न संसृतिः ॥ ३४६ ॥
</details>

<details open><summary>विश्वास-प्रस्तुतिः</summary>

परावरैकत्वविवेकवह्नि -  
र्दहत्यविद्यागहनं ह्यशेषम् ।  
किं स्यात्पुनःसंसरणस्य बीज -  
मद्वैतभावं समुपेयुषोऽस्य ॥ ३४७ ॥
</details>

<details><summary>मूलम्</summary>

परावरैकत्वविवेकवह्नि -  
र्दहत्यविद्यागहनं ह्यशेषम् ।  
किं स्यात्पुनःसंसरणस्य बीज -  
मद्वैतभावं समुपेयुषोऽस्य ॥ ३४७ ॥
</details>

<details open><summary>विश्वास-प्रस्तुतिः</summary>

आवरणस्य निवृत्तिर्भवति च सम्यक्पदार्थदर्शनतः ।  
मिथ्याज्ञानविनाशस्तद्वद्विक्षेपजनितदुःखनिवृत्तिः ॥ ३४८ ॥
</details>

<details><summary>मूलम्</summary>

आवरणस्य निवृत्तिर्भवति च सम्यक्पदार्थदर्शनतः ।  
मिथ्याज्ञानविनाशस्तद्वद्विक्षेपजनितदुःखनिवृत्तिः ॥ ३४८ ॥
</details>

<details open><summary>विश्वास-प्रस्तुतिः</summary>

एतत्त्रितयं दृष्टं सम्यग्रज्जुस्वरूपविज्ञानात् ।  
तस्माद्वस्तुसतत्त्वं ज्ञातव्यं बन्धमुक्तये विदुषा ॥ ३४९ ॥
</details>

<details><summary>मूलम्</summary>

एतत्त्रितयं दृष्टं सम्यग्रज्जुस्वरूपविज्ञानात् ।  
तस्माद्वस्तुसतत्त्वं ज्ञातव्यं बन्धमुक्तये विदुषा ॥ ३४९ ॥
</details>

<details open><summary>विश्वास-प्रस्तुतिः</summary>

अयोऽग्नियोगादिव सत्समन्वया -  
न्मात्रादिरूपेण विजृम्भते धीः ।  
तत्कार्यमेतत्त्रितयं यतो मृषा  
दृष्टं भ्रमस्वप्नमनोरथेषु ॥ ३५० ॥
</details>

<details><summary>मूलम्</summary>

अयोऽग्नियोगादिव सत्समन्वया -  
न्मात्रादिरूपेण विजृम्भते धीः ।  
तत्कार्यमेतत्त्रितयं यतो मृषा  
दृष्टं भ्रमस्वप्नमनोरथेषु ॥ ३५० ॥
</details>

<details open><summary>विश्वास-प्रस्तुतिः</summary>

ततो विकाराः प्रकृतेरहम्मुखा  
देहावसाना विषयाश्च सर्वे ।  
क्षणेऽन्यथाभाविन एष आत्मा  
नोदेति नाप्येति कदापि नान्यथा ॥ ३५१ ॥
</details>

<details><summary>मूलम्</summary>

ततो विकाराः प्रकृतेरहम्मुखा  
देहावसाना विषयाश्च सर्वे ।  
क्षणेऽन्यथाभाविन एष आत्मा  
नोदेति नाप्येति कदापि नान्यथा ॥ ३५१ ॥
</details>

<details open><summary>विश्वास-प्रस्तुतिः</summary>

नित्याद्वयाखण्डचिदेकरूपो  
बुद्ध्यादिसाक्षी सदसद्विलक्षणः ।  
अहम्पदप्रत्ययलक्षितार्थः  
प्रत्यक्सदानन्दघनः परात्मा ॥ ३५२ ॥
</details>

<details><summary>मूलम्</summary>

नित्याद्वयाखण्डचिदेकरूपो  
बुद्ध्यादिसाक्षी सदसद्विलक्षणः ।  
अहम्पदप्रत्ययलक्षितार्थः  
प्रत्यक्सदानन्दघनः परात्मा ॥ ३५२ ॥
</details>

<details open><summary>विश्वास-प्रस्तुतिः</summary>

इत्थं विपश्चित्सदसद्विभज्य  
निश्चित्य तत्त्वं निजबोधदृष्ट्या ।  
ज्ञात्वा स्वमात्मानमखण्डबोधं  
तेभ्यो विमुक्तः स्वयमेव शाम्यति ॥ ३५३ ॥
</details>

<details><summary>मूलम्</summary>

इत्थं विपश्चित्सदसद्विभज्य  
निश्चित्य तत्त्वं निजबोधदृष्ट्या ।  
ज्ञात्वा स्वमात्मानमखण्डबोधं  
तेभ्यो विमुक्तः स्वयमेव शाम्यति ॥ ३५३ ॥
</details>

<details open><summary>विश्वास-प्रस्तुतिः</summary>

अज्ञानहृदयग्रन्थेर्निःशेषविलयस्तदा ।  
समाधिनाविकल्पेन यदाद्वैतात्मदर्शनम् ॥ ३५४ ॥
</details>

<details><summary>मूलम्</summary>

अज्ञानहृदयग्रन्थेर्निःशेषविलयस्तदा ।  
समाधिनाविकल्पेन यदाद्वैतात्मदर्शनम् ॥ ३५४ ॥
</details>

<details open><summary>विश्वास-प्रस्तुतिः</summary>

त्वमहमिदमितीयं कल्पना बुद्धिदोषा -  
त्प्रभवति परमात्मन्यद्वये निर्विशेषे ।  
प्रविलसति समाधावस्य सर्वो विकल्पो  
विलयनमुपगच्छेद्वस्तुतत्त्वावधृत्या ॥ ३५५ ॥
</details>

<details><summary>मूलम्</summary>

त्वमहमिदमितीयं कल्पना बुद्धिदोषा -  
त्प्रभवति परमात्मन्यद्वये निर्विशेषे ।  
प्रविलसति समाधावस्य सर्वो विकल्पो  
विलयनमुपगच्छेद्वस्तुतत्त्वावधृत्या ॥ ३५५ ॥
</details>

<details open><summary>विश्वास-प्रस्तुतिः</summary>

शान्तो दान्तः परमुपरतः क्षान्तियुक्तः समाधिं  
कुर्वन्नित्यं कलयति यतिः स्वस्य सर्वात्मभावम् ।  
तेनाविद्यातिमिरजनितान्साधु दग्ध्वा विकल्पा -  
न्ब्रह्माकृत्या निवसति सुखं निष्क्रियो निर्विकल्पः ॥ ३५६ ॥
</details>

<details><summary>मूलम्</summary>

शान्तो दान्तः परमुपरतः क्षान्तियुक्तः समाधिं  
कुर्वन्नित्यं कलयति यतिः स्वस्य सर्वात्मभावम् ।  
तेनाविद्यातिमिरजनितान्साधु दग्ध्वा विकल्पा -  
न्ब्रह्माकृत्या निवसति सुखं निष्क्रियो निर्विकल्पः ॥ ३५६ ॥
</details>

<details open><summary>विश्वास-प्रस्तुतिः</summary>

समाहिता ये प्रविलाप्य बाह्यं  
श्रोत्रादि चेतः स्वमहं चिदात्मनि ।  
त एव मुक्ता भवपाशबन्धै -  
र्नान्ये तु पारोक्ष्यकथाभिधायिनः ॥ ३५७ ॥
</details>

<details><summary>मूलम्</summary>

समाहिता ये प्रविलाप्य बाह्यं  
श्रोत्रादि चेतः स्वमहं चिदात्मनि ।  
त एव मुक्ता भवपाशबन्धै -  
र्नान्ये तु पारोक्ष्यकथाभिधायिनः ॥ ३५७ ॥
</details>

<details open><summary>विश्वास-प्रस्तुतिः</summary>

उपाधिभेदात्स्वयमेव भिद्यते  
चोपाध्यपोहे स्वयमेव केवलः ।  
तस्मादुपाधेर्विलयाय विद्वा -  
न्वसेत्सदाकल्पसमाधिनिष्ठया ॥ ३५८ ॥
</details>

<details><summary>मूलम्</summary>

उपाधिभेदात्स्वयमेव भिद्यते  
चोपाध्यपोहे स्वयमेव केवलः ।  
तस्मादुपाधेर्विलयाय विद्वा -  
न्वसेत्सदाकल्पसमाधिनिष्ठया ॥ ३५८ ॥
</details>

<details open><summary>विश्वास-प्रस्तुतिः</summary>

सति सक्तो नरो याति सद्भावं ह्येकनिष्ठया ।  
कीटको भ्रमरं ध्यायन्भ्रमरत्वाय कल्पते ॥ ३५९ ॥
</details>

<details><summary>मूलम्</summary>

सति सक्तो नरो याति सद्भावं ह्येकनिष्ठया ।  
कीटको भ्रमरं ध्यायन्भ्रमरत्वाय कल्पते ॥ ३५९ ॥
</details>

<details open><summary>विश्वास-प्रस्तुतिः</summary>

क्रियान्तरासक्तिमपास्य कीटको  
ध्यायन्यथालिं ह्यलिभावमृच्छति ।  
तथैव योगी परमात्मतत्त्वं  
ध्यात्वा समायाति तदेकनिष्ठया ॥ ३६० ॥
</details>

<details><summary>मूलम्</summary>

क्रियान्तरासक्तिमपास्य कीटको  
ध्यायन्यथालिं ह्यलिभावमृच्छति ।  
तथैव योगी परमात्मतत्त्वं  
ध्यात्वा समायाति तदेकनिष्ठया ॥ ३६० ॥
</details>

<details open><summary>विश्वास-प्रस्तुतिः</summary>

अतीव सूक्ष्मं परमात्मतत्त्वं  
न स्थूलदृष्ट्या प्रतिपत्तुमर्हति ।  
समाधिनात्यन्तसुसूक्ष्मवृत्त्या  
ज्ञातव्यमार्यैरतिशुद्धबुद्धिभिः ॥ ३६१ ॥
</details>

<details><summary>मूलम्</summary>

अतीव सूक्ष्मं परमात्मतत्त्वं  
न स्थूलदृष्ट्या प्रतिपत्तुमर्हति ।  
समाधिनात्यन्तसुसूक्ष्मवृत्त्या  
ज्ञातव्यमार्यैरतिशुद्धबुद्धिभिः ॥ ३६१ ॥
</details>

<details open><summary>विश्वास-प्रस्तुतिः</summary>

यथा सुवर्णं पुटपाकशोधितं  
त्यक्त्वा मलं स्वात्मगुणं समृच्छति ।  
तथा मनः सत्त्वरजस्तमोमलं  
ध्यानेन सन्त्यज्य समेति तत्त्वम् ॥ ३६२ ॥
</details>

<details><summary>मूलम्</summary>

यथा सुवर्णं पुटपाकशोधितं  
त्यक्त्वा मलं स्वात्मगुणं समृच्छति ।  
तथा मनः सत्त्वरजस्तमोमलं  
ध्यानेन सन्त्यज्य समेति तत्त्वम् ॥ ३६२ ॥
</details>

<details open><summary>विश्वास-प्रस्तुतिः</summary>

निरन्तराभ्यासवशात्तदित्थं  
पक्वं मनो ब्रह्मणि लीयते यदा ।  
तदा समाधिः स विकल्पवर्जितः  
स्वतोऽद्वयानन्दरसानुभावकः ॥ ३६३ ॥
</details>

<details><summary>मूलम्</summary>

निरन्तराभ्यासवशात्तदित्थं  
पक्वं मनो ब्रह्मणि लीयते यदा ।  
तदा समाधिः स विकल्पवर्जितः  
स्वतोऽद्वयानन्दरसानुभावकः ॥ ३६३ ॥
</details>

<details open><summary>विश्वास-प्रस्तुतिः</summary>

समाधिनानेन समस्तवासना -  
ग्रन्थेर्विनाशोऽखिलकर्मनाशः ।  
अन्तर्बहिः सर्वत एव सर्वदा  
स्वरूपविस्फूर्तिरयत्नतः स्यात् ॥ ३६४ ॥
</details>

<details><summary>मूलम्</summary>

समाधिनानेन समस्तवासना -  
ग्रन्थेर्विनाशोऽखिलकर्मनाशः ।  
अन्तर्बहिः सर्वत एव सर्वदा  
स्वरूपविस्फूर्तिरयत्नतः स्यात् ॥ ३६४ ॥
</details>

<details open><summary>विश्वास-प्रस्तुतिः</summary>

श्रुतेः शतगुणं विद्यान्मननं मननादपि ।  
निधिध्यासं लक्षगुणमनन्तं निर्विकल्पकम् ॥ ३६५ ॥
</details>

<details><summary>मूलम्</summary>

श्रुतेः शतगुणं विद्यान्मननं मननादपि ।  
निधिध्यासं लक्षगुणमनन्तं निर्विकल्पकम् ॥ ३६५ ॥
</details>

<details open><summary>विश्वास-प्रस्तुतिः</summary>

निर्विकल्पकसमाधिना स्फुटं  
ब्रह्मतत्त्वमवगम्यते ध्रुवम् ।  
नान्यथा चलतया मनोगतेः  
प्रत्ययान्तरविमिश्रितं भवेत् ॥ ३६६ ॥
</details>

<details><summary>मूलम्</summary>

निर्विकल्पकसमाधिना स्फुटं  
ब्रह्मतत्त्वमवगम्यते ध्रुवम् ।  
नान्यथा चलतया मनोगतेः  
प्रत्ययान्तरविमिश्रितं भवेत् ॥ ३६६ ॥
</details>

<details open><summary>विश्वास-प्रस्तुतिः</summary>

अतः समाधत्स्व यतेन्द्रियः सदा  
निरन्तरं शान्तमनाः प्रतीचि ।  
विध्वंसय ध्वान्तमनाद्यविद्यया  
कृतं सदेकत्वविलोकनेन ॥ ३६७ ॥
</details>

<details><summary>मूलम्</summary>

अतः समाधत्स्व यतेन्द्रियः सदा  
निरन्तरं शान्तमनाः प्रतीचि ।  
विध्वंसय ध्वान्तमनाद्यविद्यया  
कृतं सदेकत्वविलोकनेन ॥ ३६७ ॥
</details>

<details open><summary>विश्वास-प्रस्तुतिः</summary>

योगस्य प्रथमं द्वारं वाङ्निरोधोऽपरिग्रहः ।  
निराशा च निरीहा च नित्यमेकान्तशीलता ॥ ३६८ ॥
</details>

<details><summary>मूलम्</summary>

योगस्य प्रथमं द्वारं वाङ्निरोधोऽपरिग्रहः ।  
निराशा च निरीहा च नित्यमेकान्तशीलता ॥ ३६८ ॥
</details>

<details open><summary>विश्वास-प्रस्तुतिः</summary>

एकान्तस्थितिरिन्द्रियोपरमणे हेतुर्दमश्चेतसः  
संरोधे करणं शमेन विलयं यायादहंवासना ।  
तेनानन्दरसानुभूतिरचला ब्राह्मी सदा योगिन -  
स्तस्माच्चित्तनिरोध एव सततं कार्यः प्रयत्नान्मुनेः ॥ ३६९ ॥
</details>

<details><summary>मूलम्</summary>

एकान्तस्थितिरिन्द्रियोपरमणे हेतुर्दमश्चेतसः  
संरोधे करणं शमेन विलयं यायादहंवासना ।  
तेनानन्दरसानुभूतिरचला ब्राह्मी सदा योगिन -  
स्तस्माच्चित्तनिरोध एव सततं कार्यः प्रयत्नान्मुनेः ॥ ३६९ ॥
</details>

<details open><summary>विश्वास-प्रस्तुतिः</summary>

वाचं नियच्छात्मनि तं नियच्छ  
बुद्धौ धियं यच्छ च बुद्धिसाक्षिणि ।  
तं चापि पूर्णात्मनि निर्विकल्पे  
विलाप्य शान्तिं परमां भजस्व ॥ ३७० ॥
</details>

<details><summary>मूलम्</summary>

वाचं नियच्छात्मनि तं नियच्छ  
बुद्धौ धियं यच्छ च बुद्धिसाक्षिणि ।  
तं चापि पूर्णात्मनि निर्विकल्पे  
विलाप्य शान्तिं परमां भजस्व ॥ ३७० ॥
</details>

<details open><summary>विश्वास-प्रस्तुतिः</summary>

देहप्राणेन्द्रियमनोबुद्ध्या दिभिरुपाधिभिः ।  
यैर्यैर्वृत्तेः समायोगस्तत्तद्भावोऽस्य योगिनः ॥ ३७१ ॥
</details>

<details><summary>मूलम्</summary>

देहप्राणेन्द्रियमनोबुद्ध्या दिभिरुपाधिभिः ।  
यैर्यैर्वृत्तेः समायोगस्तत्तद्भावोऽस्य योगिनः ॥ ३७१ ॥
</details>

<details open><summary>विश्वास-प्रस्तुतिः</summary>

तन्निवृत्त्या मुनेः सम्यक्सर्वोपरमणं सुखम् ।  
सन्दृश्यते सदानन्दरसानुभवविप्लवः ॥ ३७२ ॥
</details>

<details><summary>मूलम्</summary>

तन्निवृत्त्या मुनेः सम्यक्सर्वोपरमणं सुखम् ।  
सन्दृश्यते सदानन्दरसानुभवविप्लवः ॥ ३७२ ॥
</details>

<details open><summary>विश्वास-प्रस्तुतिः</summary>

अन्तस्त्यागो बहिस्त्यागो विरक्तस्यैव युज्यते ।  
त्यजत्यन्तर्बहिःसङ्गं विरक्तस्तु मुमुक्षया ॥ ३७३ ॥
</details>

<details><summary>मूलम्</summary>

अन्तस्त्यागो बहिस्त्यागो विरक्तस्यैव युज्यते ।  
त्यजत्यन्तर्बहिःसङ्गं विरक्तस्तु मुमुक्षया ॥ ३७३ ॥
</details>

<details open><summary>विश्वास-प्रस्तुतिः</summary>

बहिस्तु विषयैः सङ्गस्तथान्तरहमादिभिः ।  
विरक्त एव शक्नोति त्यक्तुं ब्रह्मणि निष्ठितः ॥ ३७४ ॥
</details>

<details><summary>मूलम्</summary>

बहिस्तु विषयैः सङ्गस्तथान्तरहमादिभिः ।  
विरक्त एव शक्नोति त्यक्तुं ब्रह्मणि निष्ठितः ॥ ३७४ ॥
</details>

<details open><summary>विश्वास-प्रस्तुतिः</summary>

वैराग्यबोधौ पुरुषस्य पक्षिव -  
त्पक्षौ विजानीहि विचक्षण त्वम् ।  
विमुक्तिसौधाग्रतलाधिरोहणं  
ताभ्यां विना नान्यतरेण सिध्यति ॥ ३७५ ॥
</details>

<details><summary>मूलम्</summary>

वैराग्यबोधौ पुरुषस्य पक्षिव -  
त्पक्षौ विजानीहि विचक्षण त्वम् ।  
विमुक्तिसौधाग्रतलाधिरोहणं  
ताभ्यां विना नान्यतरेण सिध्यति ॥ ३७५ ॥
</details>

<details open><summary>विश्वास-प्रस्तुतिः</summary>

अत्यन्तवैराग्यवतः समाधिः  
समाहितस्यैव दृढप्रबोधः ।  
प्रबुद्धतत्त्वस्य हि बन्धमुक्ति -  
र्मुक्तात्मनो नित्यसुखानुभूतिः ॥ ३७६ ॥
</details>

<details><summary>मूलम्</summary>

अत्यन्तवैराग्यवतः समाधिः  
समाहितस्यैव दृढप्रबोधः ।  
प्रबुद्धतत्त्वस्य हि बन्धमुक्ति -  
र्मुक्तात्मनो नित्यसुखानुभूतिः ॥ ३७६ ॥
</details>

<details open><summary>विश्वास-प्रस्तुतिः</summary>

वैराग्यान्न परं सुखस्य जनकं पश्यामि वश्यात्मन -  
स्तच्चेच्छुद्धतरात्मबोधसहितं स्वाराज्यसाम्राज्यधुक् ।  
एतद्द्वारमजस्रमुक्तियुवतेर्यस्मात्त्वमस्मात्परं  
सर्वत्रास्पृहया सदात्मनि सदा प्रज्ञां कुरु श्रेयसे ॥ ३७७ ॥
</details>

<details><summary>मूलम्</summary>

वैराग्यान्न परं सुखस्य जनकं पश्यामि वश्यात्मन -  
स्तच्चेच्छुद्धतरात्मबोधसहितं स्वाराज्यसाम्राज्यधुक् ।  
एतद्द्वारमजस्रमुक्तियुवतेर्यस्मात्त्वमस्मात्परं  
सर्वत्रास्पृहया सदात्मनि सदा प्रज्ञां कुरु श्रेयसे ॥ ३७७ ॥
</details>

<details open><summary>विश्वास-प्रस्तुतिः</summary>

आशां छिन्धि विषोपमेषु विषयेष्वेषैव मृत्योः सृति -  
स्त्यक्त्वा जातिकुलाश्रमेष्वभिमतिं मुञ्चातिदूरात्क्रियाः ।  
देहादावसति त्यजात्मधिषणां प्रज्ञां कुरुष्वात्मनि  
त्वं द्रष्टास्यमलोऽसि निर्द्वयपरं ब्रह्मासि यद्वस्तुतः ॥ ३७८ ॥
</details>

<details><summary>मूलम्</summary>

आशां छिन्धि विषोपमेषु विषयेष्वेषैव मृत्योः सृति -  
स्त्यक्त्वा जातिकुलाश्रमेष्वभिमतिं मुञ्चातिदूरात्क्रियाः ।  
देहादावसति त्यजात्मधिषणां प्रज्ञां कुरुष्वात्मनि  
त्वं द्रष्टास्यमलोऽसि निर्द्वयपरं ब्रह्मासि यद्वस्तुतः ॥ ३७८ ॥
</details>

<details open><summary>विश्वास-प्रस्तुतिः</summary>

लक्ष्ये ब्रह्मणि मानसं दृढतरं संस्थाप्य बाह्येन्द्रियं  
स्वस्थाने विनिवेश्य निश्चलतनुश्चोपेक्ष्य देहस्थितिम् ।  
ब्रह्मात्मैक्यमुपेत्य तन्मयतया चाखण्डवृत्त्यानिशं  
ब्रह्मानन्दरसं पिबात्मनि मुदा शून्यैः किमन्यैर्भ्रमैः ॥ ३७९ ॥
</details>

<details><summary>मूलम्</summary>

लक्ष्ये ब्रह्मणि मानसं दृढतरं संस्थाप्य बाह्येन्द्रियं  
स्वस्थाने विनिवेश्य निश्चलतनुश्चोपेक्ष्य देहस्थितिम् ।  
ब्रह्मात्मैक्यमुपेत्य तन्मयतया चाखण्डवृत्त्यानिशं  
ब्रह्मानन्दरसं पिबात्मनि मुदा शून्यैः किमन्यैर्भ्रमैः ॥ ३७९ ॥
</details>

<details open><summary>विश्वास-प्रस्तुतिः</summary>

अनात्मचिन्तनं त्यक्त्वा कश्मलं दुःखकारणम् ।  
चिन्तयात्मानमानन्दरूपं यन्मुक्तिकारणम् ॥ ३८० ॥
</details>

<details><summary>मूलम्</summary>

अनात्मचिन्तनं त्यक्त्वा कश्मलं दुःखकारणम् ।  
चिन्तयात्मानमानन्दरूपं यन्मुक्तिकारणम् ॥ ३८० ॥
</details>

<details open><summary>विश्वास-प्रस्तुतिः</summary>

एष स्वयञ्ज्योतिरशेषसाक्षी  
विज्ञानकोशे विलसत्यजस्रम् ।  
लक्ष्यं विधायैनमसद्विलक्षण -  
मखण्डवृत्त्यात्मतयानुभावय ॥ ३८१ ॥
</details>

<details><summary>मूलम्</summary>

एष स्वयञ्ज्योतिरशेषसाक्षी  
विज्ञानकोशे विलसत्यजस्रम् ।  
लक्ष्यं विधायैनमसद्विलक्षण -  
मखण्डवृत्त्यात्मतयानुभावय ॥ ३८१ ॥
</details>

<details open><summary>विश्वास-प्रस्तुतिः</summary>

एतमच्छिन्नया वृत्त्या प्रत्ययान्तरशून्यया ।  
उल्लेखयन्विजानीयात्स्वस्वरूपतया स्फुटम् ॥ ३८२ ॥
</details>

<details><summary>मूलम्</summary>

एतमच्छिन्नया वृत्त्या प्रत्ययान्तरशून्यया ।  
उल्लेखयन्विजानीयात्स्वस्वरूपतया स्फुटम् ॥ ३८२ ॥
</details>

<details open><summary>विश्वास-प्रस्तुतिः</summary>

अत्रात्मत्वं दृढीकुर्वन्नहमादिषु सन्त्यजन् ।  
उदासीनतया तेषु तिष्ठेद्घटपटादिवत् ॥ ३८३ ॥
</details>

<details><summary>मूलम्</summary>

अत्रात्मत्वं दृढीकुर्वन्नहमादिषु सन्त्यजन् ।  
उदासीनतया तेषु तिष्ठेद्घटपटादिवत् ॥ ३८३ ॥
</details>

<details open><summary>विश्वास-प्रस्तुतिः</summary>

विशुद्धमन्तःकरणं स्वरूपे  
निवेश्य साक्षिण्यवबोधमात्रे ।  
शनैः शनैर्निश्चलतामुपानय -  
न्पूर्णत्वमेवानुविलोकयेत्ततः ॥ ३८४ ॥
</details>

<details><summary>मूलम्</summary>

विशुद्धमन्तःकरणं स्वरूपे  
निवेश्य साक्षिण्यवबोधमात्रे ।  
शनैः शनैर्निश्चलतामुपानय -  
न्पूर्णत्वमेवानुविलोकयेत्ततः ॥ ३८४ ॥
</details>

<details open><summary>विश्वास-प्रस्तुतिः</summary>

देहेन्द्रियप्राणमनोहमादिभिः  
स्वाज्ञानक्लृप्तैरखिलैरुपाधिभिः ।  
विमुक्तमात्मानमखण्डरूपं  
पूर्णं महाकाशमिवावलोकयेत् ॥ ३८५ ॥
</details>

<details><summary>मूलम्</summary>

देहेन्द्रियप्राणमनोहमादिभिः  
स्वाज्ञानक्लृप्तैरखिलैरुपाधिभिः ।  
विमुक्तमात्मानमखण्डरूपं  
पूर्णं महाकाशमिवावलोकयेत् ॥ ३८५ ॥
</details>

<details open><summary>विश्वास-प्रस्तुतिः</summary>

घटकलशकुसूलसूचिमुख्यै -  
र्गगनमुपाधिशतैर्विमुक्तमेकम् ।  
भवति न विविधं तथैव शुद्धं  
परमहमादिविमुक्तमेकमेव ॥ ३८६ ॥
</details>

<details><summary>मूलम्</summary>

घटकलशकुसूलसूचिमुख्यै -  
र्गगनमुपाधिशतैर्विमुक्तमेकम् ।  
भवति न विविधं तथैव शुद्धं  
परमहमादिविमुक्तमेकमेव ॥ ३८६ ॥
</details>

<details open><summary>विश्वास-प्रस्तुतिः</summary>

ब्रह्मादिस्तम्बपर्यन्ता मृषामात्रा उपाधयः ।  
ततः पूर्णं स्वमात्मानं पश्येदेकात्मना स्थितम् ॥ ३८७ ॥
</details>

<details><summary>मूलम्</summary>

ब्रह्मादिस्तम्बपर्यन्ता मृषामात्रा उपाधयः ।  
ततः पूर्णं स्वमात्मानं पश्येदेकात्मना स्थितम् ॥ ३८७ ॥
</details>

<details open><summary>विश्वास-प्रस्तुतिः</summary>

यत्र भ्रान्त्या कल्पितं यद्विवेके  
तत्तन्मात्रं नैव तस्माद्विभिन्नम् ।  
भ्रान्तेर्नाशे भ्रान्तिदृष्टाहितत्त्वं  
रज्जुस्तद्वद्विश्वमात्मस्वरूपम् ॥ ३८८ ॥
</details>

<details><summary>मूलम्</summary>

यत्र भ्रान्त्या कल्पितं यद्विवेके  
तत्तन्मात्रं नैव तस्माद्विभिन्नम् ।  
भ्रान्तेर्नाशे भ्रान्तिदृष्टाहितत्त्वं  
रज्जुस्तद्वद्विश्वमात्मस्वरूपम् ॥ ३८८ ॥
</details>

<details open><summary>विश्वास-प्रस्तुतिः</summary>

स्वयं ब्रह्मा स्वयं विष्णुः स्वयमिन्द्रः स्वयं शिवः ।  
स्वयं विश्वमिदं सर्वं स्वस्मादन्यन्न किञ्चन ॥ ३८९ ॥
</details>

<details><summary>मूलम्</summary>

स्वयं ब्रह्मा स्वयं विष्णुः स्वयमिन्द्रः स्वयं शिवः ।  
स्वयं विश्वमिदं सर्वं स्वस्मादन्यन्न किञ्चन ॥ ३८९ ॥
</details>

<details open><summary>विश्वास-प्रस्तुतिः</summary>

अन्तः स्वयं चापि बहिः स्वयं च  
स्वयं पुरस्तात्स्वयमेव पश्चात् ।  
स्वयं ह्यवाच्यां स्वयमप्युदीच्यां  
तथोपरिष्टात्स्वयमप्यधस्तात् ॥ ३९० ॥
</details>

<details><summary>मूलम्</summary>

अन्तः स्वयं चापि बहिः स्वयं च  
स्वयं पुरस्तात्स्वयमेव पश्चात् ।  
स्वयं ह्यवाच्यां स्वयमप्युदीच्यां  
तथोपरिष्टात्स्वयमप्यधस्तात् ॥ ३९० ॥
</details>

<details open><summary>विश्वास-प्रस्तुतिः</summary>

तरङ्गफेनभ्रमबुद्बुदादि सर्वं स्वरूपेण जलं यथा तथा ।  
चिदेव देहाद्यहमन्तमेतत्सर्वं चिदेवैकरसं विशुद्धम् ॥ ३९१ ॥
</details>

<details><summary>मूलम्</summary>

तरङ्गफेनभ्रमबुद्बुदादि सर्वं स्वरूपेण जलं यथा तथा ।  
चिदेव देहाद्यहमन्तमेतत्सर्वं चिदेवैकरसं विशुद्धम् ॥ ३९१ ॥
</details>

<details open><summary>विश्वास-प्रस्तुतिः</summary>

सदेवेदं सर्वं जगदवगतं वाङ्मनसयोः  
सतोऽन्यन्नास्त्येव प्रकृतिपरसीम्नि स्थितवतः ।  
पृथक्किं मृत्स्नायाः कलशघटकुम्भाद्यवगतं  
वदत्येष भ्रान्तस्त्वमहमिति मायामदिरया ॥ ३९२ ॥
</details>

<details><summary>मूलम्</summary>

सदेवेदं सर्वं जगदवगतं वाङ्मनसयोः  
सतोऽन्यन्नास्त्येव प्रकृतिपरसीम्नि स्थितवतः ।  
पृथक्किं मृत्स्नायाः कलशघटकुम्भाद्यवगतं  
वदत्येष भ्रान्तस्त्वमहमिति मायामदिरया ॥ ३९२ ॥
</details>

<details open><summary>विश्वास-प्रस्तुतिः</summary>

क्रियासमभिहारेण यत्र नान्यदिति श्रुतिः ।  
ब्रवीति द्वैतराहित्यं मिथ्याध्यासनिवृत्तये ॥ ३९३ ॥
</details>

<details><summary>मूलम्</summary>

क्रियासमभिहारेण यत्र नान्यदिति श्रुतिः ।  
ब्रवीति द्वैतराहित्यं मिथ्याध्यासनिवृत्तये ॥ ३९३ ॥
</details>

<details open><summary>विश्वास-प्रस्तुतिः</summary>

आकाशवन्निर्मलनिर्विकल्प -  
निःसीमनिस्पन्दननिर्विकारम् ।  
अन्तर्बहिःशून्यमनन्यमद्वयं  
स्वयं परं ब्रह्म किमस्ति बोध्यम् ॥ ३९४ ॥
</details>

<details><summary>मूलम्</summary>

आकाशवन्निर्मलनिर्विकल्प -  
निःसीमनिस्पन्दननिर्विकारम् ।  
अन्तर्बहिःशून्यमनन्यमद्वयं  
स्वयं परं ब्रह्म किमस्ति बोध्यम् ॥ ३९४ ॥
</details>

<details open><summary>विश्वास-प्रस्तुतिः</summary>

वक्तव्यं किमु विद्यतेऽत्र बहुधा ब्रह्मैव जीवः स्वयं  
ब्रह्मैतज्जगदापराणु सकलं ब्रह्माद्वितीयं श्रुतेः ।  
ब्रह्मैवाहमिति प्रबुद्धमतयः सन्त्यक्तबाह्याः स्फुटं  
ब्रह्मीभूय वसन्ति सन्ततचिदानन्दात्मनैव ध्रुवम् ॥ ३९५ ॥
</details>

<details><summary>मूलम्</summary>

वक्तव्यं किमु विद्यतेऽत्र बहुधा ब्रह्मैव जीवः स्वयं  
ब्रह्मैतज्जगदापराणु सकलं ब्रह्माद्वितीयं श्रुतेः ।  
ब्रह्मैवाहमिति प्रबुद्धमतयः सन्त्यक्तबाह्याः स्फुटं  
ब्रह्मीभूय वसन्ति सन्ततचिदानन्दात्मनैव ध्रुवम् ॥ ३९५ ॥
</details>

<details open><summary>विश्वास-प्रस्तुतिः</summary>

जहि मलमयकोशेऽहन्धियोत्थापिताशां  
प्रसभमनिलकल्पे लिङ्गदेहेऽपि पश्चात् ।  
निगमगदितकीर्तिं नित्यमानन्दमूर्तिं  
स्वयमिति परिचीय ब्रह्मरूपेण तिष्ठ ॥ ३९६ ॥
</details>

<details><summary>मूलम्</summary>

जहि मलमयकोशेऽहन्धियोत्थापिताशां  
प्रसभमनिलकल्पे लिङ्गदेहेऽपि पश्चात् ।  
निगमगदितकीर्तिं नित्यमानन्दमूर्तिं  
स्वयमिति परिचीय ब्रह्मरूपेण तिष्ठ ॥ ३९६ ॥
</details>

<details open><summary>विश्वास-प्रस्तुतिः</summary>

शवाकारं यावद्भजति मनुजस्तावदशुचिः  
परेभ्यः स्यात्क्लेशो जननमरणव्याधिनिरयाः ।  
यदात्मानं शुद्धं कलयति शिवाकारमचलं  
तदा तेभ्यो मुक्तो भवति हि तदाह श्रुतिरपि ॥ ३९७ ॥
</details>

<details><summary>मूलम्</summary>

शवाकारं यावद्भजति मनुजस्तावदशुचिः  
परेभ्यः स्यात्क्लेशो जननमरणव्याधिनिरयाः ।  
यदात्मानं शुद्धं कलयति शिवाकारमचलं  
तदा तेभ्यो मुक्तो भवति हि तदाह श्रुतिरपि ॥ ३९७ ॥
</details>

<details open><summary>विश्वास-प्रस्तुतिः</summary>

स्वात्मन्यारोपिताशेषाभासवस्तुनिरासतः ।  
स्वयमेव परं ब्रह्म पूर्णमद्वयमक्रियम् ॥ ३९८ ॥
</details>

<details><summary>मूलम्</summary>

स्वात्मन्यारोपिताशेषाभासवस्तुनिरासतः ।  
स्वयमेव परं ब्रह्म पूर्णमद्वयमक्रियम् ॥ ३९८ ॥
</details>

<details open><summary>विश्वास-प्रस्तुतिः</summary>

समाहितायां सति चित्तवृत्तौ  
परात्मनि ब्रह्मणि निर्विकल्पे ।  
न दृश्यते कश्चिदयं विकल्पः  
प्रजल्पमात्रः परिशिष्यते ततः ॥ ३९९ ॥
</details>

<details><summary>मूलम्</summary>

समाहितायां सति चित्तवृत्तौ  
परात्मनि ब्रह्मणि निर्विकल्पे ।  
न दृश्यते कश्चिदयं विकल्पः  
प्रजल्पमात्रः परिशिष्यते ततः ॥ ३९९ ॥
</details>

<details open><summary>विश्वास-प्रस्तुतिः</summary>

असत्कल्पो विकल्पोऽयं विश्वमित्येकवस्तुनि ।  
निर्विकारे निराकारे निर्विशेषे भिदा कुतः ॥ ४०० ॥
</details>

<details><summary>मूलम्</summary>

असत्कल्पो विकल्पोऽयं विश्वमित्येकवस्तुनि ।  
निर्विकारे निराकारे निर्विशेषे भिदा कुतः ॥ ४०० ॥
</details>

<details open><summary>विश्वास-प्रस्तुतिः</summary>

द्रष्टृदर्शनदृश्यादिभावशून्यैकवस्तुनि ।  
निर्विकारे निराकारे निर्विशेषे भिदा कुतः ॥ ४०१ ॥
</details>

<details><summary>मूलम्</summary>

द्रष्टृदर्शनदृश्यादिभावशून्यैकवस्तुनि ।  
निर्विकारे निराकारे निर्विशेषे भिदा कुतः ॥ ४०१ ॥
</details>

<details open><summary>विश्वास-प्रस्तुतिः</summary>

कल्पार्णव इवात्यन्तपरिपूर्णैकवस्तुनि ।  
निर्विकारे निराकारे निर्विशेषे भिदा कुतः ॥ ४०२ ॥
</details>

<details><summary>मूलम्</summary>

कल्पार्णव इवात्यन्तपरिपूर्णैकवस्तुनि ।  
निर्विकारे निराकारे निर्विशेषे भिदा कुतः ॥ ४०२ ॥
</details>

<details open><summary>विश्वास-प्रस्तुतिः</summary>

तेजसीव तमो यत्र विलीनं भ्रान्तिकारणम् ।  
अद्वितीये परे तत्त्वे निर्विशेषे भिदा कुतः ॥ ४०३ ॥
</details>

<details><summary>मूलम्</summary>

तेजसीव तमो यत्र विलीनं भ्रान्तिकारणम् ।  
अद्वितीये परे तत्त्वे निर्विशेषे भिदा कुतः ॥ ४०३ ॥
</details>

<details open><summary>विश्वास-प्रस्तुतिः</summary>

एकात्मके परे तत्त्वे भेदवार्ता कथं भवेत् ।  
सुषुप्तौ सुखमात्रायां भेदः केनावलोकितः ॥ ४०४ ॥
</details>

<details><summary>मूलम्</summary>

एकात्मके परे तत्त्वे भेदवार्ता कथं भवेत् ।  
सुषुप्तौ सुखमात्रायां भेदः केनावलोकितः ॥ ४०४ ॥
</details>

<details open><summary>विश्वास-प्रस्तुतिः</summary>

न ह्यस्ति विश्वं परतत्त्वबोधा -  
त्सदात्मनि ब्रह्मणि निर्विकल्पे ।  
कालत्रये नाप्यहिरीक्षितो गुणे  
न ह्यम्बुबिन्दुर्मृगतृष्णिकायाम् ॥ ४०५ ॥
</details>

<details><summary>मूलम्</summary>

न ह्यस्ति विश्वं परतत्त्वबोधा -  
त्सदात्मनि ब्रह्मणि निर्विकल्पे ।  
कालत्रये नाप्यहिरीक्षितो गुणे  
न ह्यम्बुबिन्दुर्मृगतृष्णिकायाम् ॥ ४०५ ॥
</details>

<details open><summary>विश्वास-प्रस्तुतिः</summary>

मायामात्रमिदं द्वैतमद्वैतं परमार्थतः ।  
इति ब्रूते श्रुतिः साक्षात्सुषुप्तावनुभूयते ॥ ४०६ ॥
</details>

<details><summary>मूलम्</summary>

मायामात्रमिदं द्वैतमद्वैतं परमार्थतः ।  
इति ब्रूते श्रुतिः साक्षात्सुषुप्तावनुभूयते ॥ ४०६ ॥
</details>

<details open><summary>विश्वास-प्रस्तुतिः</summary>

अनन्यत्वमधिष्ठानादारोप्यस्य निरीक्षितम् ।  
पण्डितै रज्जुसर्पादौ विकल्पो भ्रान्तिजीवनः ॥ ४०७ ॥
</details>

<details><summary>मूलम्</summary>

अनन्यत्वमधिष्ठानादारोप्यस्य निरीक्षितम् ।  
पण्डितै रज्जुसर्पादौ विकल्पो भ्रान्तिजीवनः ॥ ४०७ ॥
</details>

<details open><summary>विश्वास-प्रस्तुतिः</summary>

चित्तमूलो विकल्पोऽयं चित्ताभावे न कश्चन ।  
अतश्चित्तं समाधेहि प्रत्यग्रूपे परात्मनि ॥ ४०८ ॥
</details>

<details><summary>मूलम्</summary>

चित्तमूलो विकल्पोऽयं चित्ताभावे न कश्चन ।  
अतश्चित्तं समाधेहि प्रत्यग्रूपे परात्मनि ॥ ४०८ ॥
</details>

<details open><summary>विश्वास-प्रस्तुतिः</summary>

किमपि सततबोधं केवलानन्दरूपं  
निरुपममतिवेलं नित्यमुक्तं निरीहम् ।  
निरवधि गगनाभं निष्कलं निर्विकल्पं  
हृदि कलयति विद्वान्ब्रह्म पूर्णं समाधौ ॥ ४०९ ॥
</details>

<details><summary>मूलम्</summary>

किमपि सततबोधं केवलानन्दरूपं  
निरुपममतिवेलं नित्यमुक्तं निरीहम् ।  
निरवधि गगनाभं निष्कलं निर्विकल्पं  
हृदि कलयति विद्वान्ब्रह्म पूर्णं समाधौ ॥ ४०९ ॥
</details>

<details open><summary>विश्वास-प्रस्तुतिः</summary>

प्रकृतिविकृतिशून्यं भावनातीतभावं  
समरसमसमानं मानसम्बन्धदूरम् ।  
निगमवचनसिद्धं नित्यमस्मत्प्रसिद्धं  
हृदि कलयति विद्वान्ब्रह्म पूर्णं समाधौ ॥ ४१० ॥
</details>

<details><summary>मूलम्</summary>

प्रकृतिविकृतिशून्यं भावनातीतभावं  
समरसमसमानं मानसम्बन्धदूरम् ।  
निगमवचनसिद्धं नित्यमस्मत्प्रसिद्धं  
हृदि कलयति विद्वान्ब्रह्म पूर्णं समाधौ ॥ ४१० ॥
</details>

<details open><summary>विश्वास-प्रस्तुतिः</summary>

अजरममरमस्ताभासवस्तुस्वरूपं  
स्तिमितसलिलराशिप्रख्यमाख्याविहीनम् ।  
शमितगुणविकारं शाश्वतं शान्तमेकं  
हृदि कलयति विद्वान्ब्रह्म पूर्णं समाधौ ॥ ४११ ॥
</details>

<details><summary>मूलम्</summary>

अजरममरमस्ताभासवस्तुस्वरूपं  
स्तिमितसलिलराशिप्रख्यमाख्याविहीनम् ।  
शमितगुणविकारं शाश्वतं शान्तमेकं  
हृदि कलयति विद्वान्ब्रह्म पूर्णं समाधौ ॥ ४११ ॥
</details>

<details open><summary>विश्वास-प्रस्तुतिः</summary>

समाहितान्तःकरणः स्वरूपे  
विलोकयात्मानमखण्डवैभवम् ।  
विच्छिन्द्धि बन्धं भवगन्धगन्धिलं  
यत्नेन पुंस्त्वं सफलीकुरुष्व ॥ ४१२ ॥
</details>

<details><summary>मूलम्</summary>

समाहितान्तःकरणः स्वरूपे  
विलोकयात्मानमखण्डवैभवम् ।  
विच्छिन्द्धि बन्धं भवगन्धगन्धिलं  
यत्नेन पुंस्त्वं सफलीकुरुष्व ॥ ४१२ ॥
</details>

<details open><summary>विश्वास-प्रस्तुतिः</summary>

सर्वोपाधिविनिर्मुक्तं सच्चिदानन्दमद्वयम् ।  
भावयात्मानमात्मस्थं न भूयः कल्पसेऽध्वने ॥ ४१३ ॥
</details>

<details><summary>मूलम्</summary>

सर्वोपाधिविनिर्मुक्तं सच्चिदानन्दमद्वयम् ।  
भावयात्मानमात्मस्थं न भूयः कल्पसेऽध्वने ॥ ४१३ ॥
</details>

<details open><summary>विश्वास-प्रस्तुतिः</summary>

छायेव पुंसः परिदृश्यमान -  
माभासरूपेण फलानुभूत्या ।  
शरीरमाराच्छववन्निरस्तं  
पुनर्न सन्धत्त इदं महात्मा ॥ ४१४ ॥
</details>

<details><summary>मूलम्</summary>

छायेव पुंसः परिदृश्यमान -  
माभासरूपेण फलानुभूत्या ।  
शरीरमाराच्छववन्निरस्तं  
पुनर्न सन्धत्त इदं महात्मा ॥ ४१४ ॥
</details>

<details open><summary>विश्वास-प्रस्तुतिः</summary>

सततविमलबोधानन्दरूपं समेत्य  
त्यज जडमलरूपोपाधिमेतं सुदूरे ।  
अथ पुनरपि नैव स्मर्यतां वान्तवस्तु  
स्मरणविषयभूतं कल्पते कुत्सनाय ॥ ४१५ ॥
</details>

<details><summary>मूलम्</summary>

सततविमलबोधानन्दरूपं समेत्य  
त्यज जडमलरूपोपाधिमेतं सुदूरे ।  
अथ पुनरपि नैव स्मर्यतां वान्तवस्तु  
स्मरणविषयभूतं कल्पते कुत्सनाय ॥ ४१५ ॥
</details>

<details open><summary>विश्वास-प्रस्तुतिः</summary>

समूलमेतत्परिदह्य वह्नौ  
सदात्मनि ब्रह्मणि निर्विकल्पे ।  
ततः स्वयं नित्यविशुद्धबोधा -  
नन्दात्मना तिष्ठति विद्वरिष्ठः ॥ ४१६ ॥
</details>

<details><summary>मूलम्</summary>

समूलमेतत्परिदह्य वह्नौ  
सदात्मनि ब्रह्मणि निर्विकल्पे ।  
ततः स्वयं नित्यविशुद्धबोधा -  
नन्दात्मना तिष्ठति विद्वरिष्ठः ॥ ४१६ ॥
</details>

<details open><summary>विश्वास-प्रस्तुतिः</summary>

प्रारब्धसूत्रग्रथितं शरीरं  
प्रयातु वा तिष्ठतु गोरिव स्रक् ।  
न तत्पुनः पश्यति तत्त्ववेत्ता -  
नन्दात्मनि ब्रह्मणि लीनवृत्तिः ॥ ४१७ ॥
</details>

<details><summary>मूलम्</summary>

प्रारब्धसूत्रग्रथितं शरीरं  
प्रयातु वा तिष्ठतु गोरिव स्रक् ।  
न तत्पुनः पश्यति तत्त्ववेत्ता -  
नन्दात्मनि ब्रह्मणि लीनवृत्तिः ॥ ४१७ ॥
</details>

<details open><summary>विश्वास-प्रस्तुतिः</summary>

अखण्डानन्दमात्मानं विज्ञाय स्वस्वरूपतः ।  
किमिच्छन्कस्य वा हेतोर्देहं पुण्याति तत्त्ववित् ॥ ४१८ ॥
</details>

<details><summary>मूलम्</summary>

अखण्डानन्दमात्मानं विज्ञाय स्वस्वरूपतः ।  
किमिच्छन्कस्य वा हेतोर्देहं पुण्याति तत्त्ववित् ॥ ४१८ ॥
</details>

<details open><summary>विश्वास-प्रस्तुतिः</summary>

संसिद्धस्य फलं त्वेतज्जीवन्मुक्तस्य योगिनः ।  
बहिरन्तः सदानन्दरसास्वादनमात्मनि ॥ ४१९ ॥
</details>

<details><summary>मूलम्</summary>

संसिद्धस्य फलं त्वेतज्जीवन्मुक्तस्य योगिनः ।  
बहिरन्तः सदानन्दरसास्वादनमात्मनि ॥ ४१९ ॥
</details>

<details open><summary>विश्वास-प्रस्तुतिः</summary>

वैराग्यस्य फलं बोधो बोधस्योपरतिः फलम् ।  
स्वानन्दानुभवाच्छान्तिरेषैवोपरतेः फलम् ॥ ४२० ॥
</details>

<details><summary>मूलम्</summary>

वैराग्यस्य फलं बोधो बोधस्योपरतिः फलम् ।  
स्वानन्दानुभवाच्छान्तिरेषैवोपरतेः फलम् ॥ ४२० ॥
</details>

<details open><summary>विश्वास-प्रस्तुतिः</summary>

यद्युत्तरोत्तराभावः पूर्वपूर्वं तु निष्फलम् ।  
निवृत्तिः परमा तृप्तिरानन्दोऽनुपमः स्वतः ॥ ४२१ ॥
</details>

<details><summary>मूलम्</summary>

यद्युत्तरोत्तराभावः पूर्वपूर्वं तु निष्फलम् ।  
निवृत्तिः परमा तृप्तिरानन्दोऽनुपमः स्वतः ॥ ४२१ ॥
</details>

<details open><summary>विश्वास-प्रस्तुतिः</summary>

दृष्टदुःखेष्वनुद्वेगो विद्यायाः प्रस्तुतं फलम् ।  
यत्कृतं भ्रान्तिवेलायां नानाकर्म जुगुप्सितम् ।  
पश्चान्नरो विवेकेन तत्कथं कर्तुमर्हति ॥ ४२२ ॥
</details>

<details><summary>मूलम्</summary>

दृष्टदुःखेष्वनुद्वेगो विद्यायाः प्रस्तुतं फलम् ।  
यत्कृतं भ्रान्तिवेलायां नानाकर्म जुगुप्सितम् ।  
पश्चान्नरो विवेकेन तत्कथं कर्तुमर्हति ॥ ४२२ ॥
</details>

<details open><summary>विश्वास-प्रस्तुतिः</summary>

विद्याफलं स्यादसतो निवृत्तिः  
प्रवृत्तिरज्ञानफलं तदीक्षितम् ।  
तज्ज्ञाज्ञयोर्यन्मृगतृष्णिकादौ  
नो चेद्विदो दृष्टफलं किमस्मात् ॥ ४२३ ॥
</details>

<details><summary>मूलम्</summary>

विद्याफलं स्यादसतो निवृत्तिः  
प्रवृत्तिरज्ञानफलं तदीक्षितम् ।  
तज्ज्ञाज्ञयोर्यन्मृगतृष्णिकादौ  
नो चेद्विदो दृष्टफलं किमस्मात् ॥ ४२३ ॥
</details>

<details open><summary>विश्वास-प्रस्तुतिः</summary>

अज्ञानहृदयग्रन्थेर्विनाशो यद्यशेषतः ।  
अनिच्छोर्विषयः किं नु प्रवृत्तेः कारणं स्वतः ॥ ४२४ ॥
</details>

<details><summary>मूलम्</summary>

अज्ञानहृदयग्रन्थेर्विनाशो यद्यशेषतः ।  
अनिच्छोर्विषयः किं नु प्रवृत्तेः कारणं स्वतः ॥ ४२४ ॥
</details>

<details open><summary>विश्वास-प्रस्तुतिः</summary>

वासनानुदयो भोग्ये वैराग्यस्य तदावधिः ।  
अहम्भावोदयाभावो बोधस्य परमावधिः ।  
लीनवृत्तेरनुत्पत्तिर्मर्यादोपरतेस्तु सा ॥ ४२५ ॥
</details>

<details><summary>मूलम्</summary>

वासनानुदयो भोग्ये वैराग्यस्य तदावधिः ।  
अहम्भावोदयाभावो बोधस्य परमावधिः ।  
लीनवृत्तेरनुत्पत्तिर्मर्यादोपरतेस्तु सा ॥ ४२५ ॥
</details>

<details open><summary>विश्वास-प्रस्तुतिः</summary>

ब्रह्माकारतया सदा स्थिततया निर्मुक्तबाह्यार्थधी -  
रन्यावेदितभोग्यभोगकलनो निद्रालुवद्बालवत् ।  
स्वप्नालोकितलोकवज्जगदिदं पश्यन्क्वचिल्लब्धधी -  
रास्ते कश्चिदनन्तपुण्यफलभुग्धन्यः स मान्यो भुवि ॥ ४२६ ॥
</details>

<details><summary>मूलम्</summary>

ब्रह्माकारतया सदा स्थिततया निर्मुक्तबाह्यार्थधी -  
रन्यावेदितभोग्यभोगकलनो निद्रालुवद्बालवत् ।  
स्वप्नालोकितलोकवज्जगदिदं पश्यन्क्वचिल्लब्धधी -  
रास्ते कश्चिदनन्तपुण्यफलभुग्धन्यः स मान्यो भुवि ॥ ४२६ ॥
</details>

<details open><summary>विश्वास-प्रस्तुतिः</summary>

स्थितप्रज्ञो यतिरयं यः सदानन्दमश्नुते ।  
ब्रह्मण्येव विलीनात्मा निर्विकारो विनिष्क्रियः ॥ ४२७ ॥
</details>

<details><summary>मूलम्</summary>

स्थितप्रज्ञो यतिरयं यः सदानन्दमश्नुते ।  
ब्रह्मण्येव विलीनात्मा निर्विकारो विनिष्क्रियः ॥ ४२७ ॥
</details>

<details open><summary>विश्वास-प्रस्तुतिः</summary>

ब्रह्मात्मनोः शोधितयोरेकभावावगाहिनी ।  
निर्विकल्पा च चिन्मात्रा वृत्तिः प्रज्ञेति कथ्यते ।  
सा सर्वदा भवेद्यस्य स जीवन्मुक्त इष्यते ॥ ४२८ ॥
</details>

<details><summary>मूलम्</summary>

ब्रह्मात्मनोः शोधितयोरेकभावावगाहिनी ।  
निर्विकल्पा च चिन्मात्रा वृत्तिः प्रज्ञेति कथ्यते ।  
सा सर्वदा भवेद्यस्य स जीवन्मुक्त इष्यते ॥ ४२८ ॥
</details>

<details open><summary>विश्वास-प्रस्तुतिः</summary>

यस्य स्थिता भवेत्प्रज्ञा यस्यानन्दो निरन्तरः ।  
प्रपञ्चो विस्मृतप्रायः स जीवन्मुक्त इष्यते ॥ ४२९ ॥
</details>

<details><summary>मूलम्</summary>

यस्य स्थिता भवेत्प्रज्ञा यस्यानन्दो निरन्तरः ।  
प्रपञ्चो विस्मृतप्रायः स जीवन्मुक्त इष्यते ॥ ४२९ ॥
</details>

<details open><summary>विश्वास-प्रस्तुतिः</summary>

लीनधीरपि जागर्ति यो जाग्रद्धर्मवर्जितः ।  
बोधो निर्वासनो यस्य स जीवन्मुक्त इष्यते ॥ ४३० ॥
</details>

<details><summary>मूलम्</summary>

लीनधीरपि जागर्ति यो जाग्रद्धर्मवर्जितः ।  
बोधो निर्वासनो यस्य स जीवन्मुक्त इष्यते ॥ ४३० ॥
</details>

<details open><summary>विश्वास-प्रस्तुतिः</summary>

शान्तसंसारकलनः कलावानपि निष्कलः ।  
यः सचित्तोऽपि निश्चित्तः स जीवन्मुक्त इष्यते ॥ ४३१ ॥
</details>

<details><summary>मूलम्</summary>

शान्तसंसारकलनः कलावानपि निष्कलः ।  
यः सचित्तोऽपि निश्चित्तः स जीवन्मुक्त इष्यते ॥ ४३१ ॥
</details>

<details open><summary>विश्वास-प्रस्तुतिः</summary>

वर्तमानेऽपि देहेऽस्मिंश्छायावदनुवर्तिनि ।  
अहन्ताममताभावो जीवन्मुक्तस्य लक्षणम् ॥ ४३२ ॥
</details>

<details><summary>मूलम्</summary>

वर्तमानेऽपि देहेऽस्मिंश्छायावदनुवर्तिनि ।  
अहन्ताममताभावो जीवन्मुक्तस्य लक्षणम् ॥ ४३२ ॥
</details>

<details open><summary>विश्वास-प्रस्तुतिः</summary>

अतीताननुसन्धानं भविष्यदविचारणम् ।  
औदासीन्यमपि प्राप्ते जीवन्मुक्तस्य लक्षणम् ॥ ४३३ ॥
</details>

<details><summary>मूलम्</summary>

अतीताननुसन्धानं भविष्यदविचारणम् ।  
औदासीन्यमपि प्राप्ते जीवन्मुक्तस्य लक्षणम् ॥ ४३३ ॥
</details>

<details open><summary>विश्वास-प्रस्तुतिः</summary>

गुणदोषविशिष्टेऽस्मिन्स्वभावेन विलक्षणे ।  
सर्वत्र समदर्शित्वं जीवन्मुक्तस्य लक्षणम् ॥ ४३४ ॥
</details>

<details><summary>मूलम्</summary>

गुणदोषविशिष्टेऽस्मिन्स्वभावेन विलक्षणे ।  
सर्वत्र समदर्शित्वं जीवन्मुक्तस्य लक्षणम् ॥ ४३४ ॥
</details>

<details open><summary>विश्वास-प्रस्तुतिः</summary>

इष्टानिष्टार्थसम्प्राप्तौ समदर्शितयात्मनि ।  
उभयत्राविकारित्वं जीवन्मुक्तस्य लक्षणम् ॥ ४३५ ॥
</details>

<details><summary>मूलम्</summary>

इष्टानिष्टार्थसम्प्राप्तौ समदर्शितयात्मनि ।  
उभयत्राविकारित्वं जीवन्मुक्तस्य लक्षणम् ॥ ४३५ ॥
</details>

<details open><summary>विश्वास-प्रस्तुतिः</summary>

ब्रह्मानन्दरसास्वादासक्तचित्ततया यतेः ।  
अन्तर्बहिरविज्ञानं जीवन्मुक्तस्य लक्षणम् ॥ ४३६ ॥
</details>

<details><summary>मूलम्</summary>

ब्रह्मानन्दरसास्वादासक्तचित्ततया यतेः ।  
अन्तर्बहिरविज्ञानं जीवन्मुक्तस्य लक्षणम् ॥ ४३६ ॥
</details>

<details open><summary>विश्वास-प्रस्तुतिः</summary>

देहेन्द्रियादौ कर्तव्ये ममाहम्भाववर्जितः ।  
औदासीन्येन यस्तिष्ठेत्स जीवन्मुक्त इष्यते ॥ ४३७ ॥
</details>

<details><summary>मूलम्</summary>

देहेन्द्रियादौ कर्तव्ये ममाहम्भाववर्जितः ।  
औदासीन्येन यस्तिष्ठेत्स जीवन्मुक्त इष्यते ॥ ४३७ ॥
</details>

<details open><summary>विश्वास-प्रस्तुतिः</summary>

विज्ञात आत्मनो यस्य ब्रह्मभावः श्रुतेर्बलात् ।  
भवबन्धविनिर्मुक्तः स जीवन्मुक्त इष्यते ॥ ४३८ ॥
</details>

<details><summary>मूलम्</summary>

विज्ञात आत्मनो यस्य ब्रह्मभावः श्रुतेर्बलात् ।  
भवबन्धविनिर्मुक्तः स जीवन्मुक्त इष्यते ॥ ४३८ ॥
</details>

<details open><summary>विश्वास-प्रस्तुतिः</summary>

देहेन्द्रियेष्वहम्भाव इदम्भावस्तदन्यके ।  
यस्य नो भवतः क्वापि स जीवन्मुक्त इष्यते ॥ ४३९ ॥
</details>

<details><summary>मूलम्</summary>

देहेन्द्रियेष्वहम्भाव इदम्भावस्तदन्यके ।  
यस्य नो भवतः क्वापि स जीवन्मुक्त इष्यते ॥ ४३९ ॥
</details>

<details open><summary>विश्वास-प्रस्तुतिः</summary>

न प्रत्यग्ब्रह्मणोर्भेदं कदापि ब्रह्मसर्गयोः ।  
प्रज्ञया यो विजानाति स जीवन्मुक्त इष्यते ॥ ४४० ॥
</details>

<details><summary>मूलम्</summary>

न प्रत्यग्ब्रह्मणोर्भेदं कदापि ब्रह्मसर्गयोः ।  
प्रज्ञया यो विजानाति स जीवन्मुक्त इष्यते ॥ ४४० ॥
</details>

<details open><summary>विश्वास-प्रस्तुतिः</summary>

साधुभिः पूज्यमानेऽस्मिन्पीड्यमानेऽपि दुर्जनैः ।  
समभावो भवेद्यस्य स जीवन्मुक्त इष्यते ॥ ४४१ ॥
</details>

<details><summary>मूलम्</summary>

साधुभिः पूज्यमानेऽस्मिन्पीड्यमानेऽपि दुर्जनैः ।  
समभावो भवेद्यस्य स जीवन्मुक्त इष्यते ॥ ४४१ ॥
</details>

<details open><summary>विश्वास-प्रस्तुतिः</summary>

यत्र प्रविष्टा विषयाः परेरिता  
नदीप्रवाहा इव वारिराशौ ।  
लिनन्ति सन्मात्रतया न विक्रिया -  
मुत्पादयन्त्येष यतिर्विमुक्तः ॥ ४४२ ॥
</details>

<details><summary>मूलम्</summary>

यत्र प्रविष्टा विषयाः परेरिता  
नदीप्रवाहा इव वारिराशौ ।  
लिनन्ति सन्मात्रतया न विक्रिया -  
मुत्पादयन्त्येष यतिर्विमुक्तः ॥ ४४२ ॥
</details>

<details open><summary>विश्वास-प्रस्तुतिः</summary>

विज्ञातब्रह्मतत्त्वस्य यथापूर्वं न संसृतिः ।  
अस्ति चेन्न स विज्ञातब्रह्मभावो बहिर्मुखः ॥ ४४३ ॥
</details>

<details><summary>मूलम्</summary>

विज्ञातब्रह्मतत्त्वस्य यथापूर्वं न संसृतिः ।  
अस्ति चेन्न स विज्ञातब्रह्मभावो बहिर्मुखः ॥ ४४३ ॥
</details>

<details open><summary>विश्वास-प्रस्तुतिः</summary>

प्राचीनवासनावेगादसौ संसरतीति चेत् ।  
न सदेकत्वविज्ञानान्मन्दीभवति वासना ॥ ४४४ ॥
</details>

<details><summary>मूलम्</summary>

प्राचीनवासनावेगादसौ संसरतीति चेत् ।  
न सदेकत्वविज्ञानान्मन्दीभवति वासना ॥ ४४४ ॥
</details>

<details open><summary>विश्वास-प्रस्तुतिः</summary>

अत्यन्तकामुकस्यापि वृत्तिः कुण्ठति मातरि ।  
तथैव ब्रह्मणि ज्ञाते पूर्णानन्दे मनीषिणः ॥ ४४५ ॥
</details>

<details><summary>मूलम्</summary>

अत्यन्तकामुकस्यापि वृत्तिः कुण्ठति मातरि ।  
तथैव ब्रह्मणि ज्ञाते पूर्णानन्दे मनीषिणः ॥ ४४५ ॥
</details>

<details open><summary>विश्वास-प्रस्तुतिः</summary>

निदिध्यासनशीलस्य बाह्यप्रत्यय ईक्ष्यते ।  
ब्रवीति श्रुतिरेतस्य प्रारब्धं फलदर्शनात् ॥ ४४६ ॥
</details>

<details><summary>मूलम्</summary>

निदिध्यासनशीलस्य बाह्यप्रत्यय ईक्ष्यते ।  
ब्रवीति श्रुतिरेतस्य प्रारब्धं फलदर्शनात् ॥ ४४६ ॥
</details>

<details open><summary>विश्वास-प्रस्तुतिः</summary>

सुखाद्यनुभवो यावत्तावत्प्रारब्धमिष्यते ।  
फलोदयः क्रियापूर्वो निष्क्रियो न हि कुत्रचित् ॥ ४४७ ॥
</details>

<details><summary>मूलम्</summary>

सुखाद्यनुभवो यावत्तावत्प्रारब्धमिष्यते ।  
फलोदयः क्रियापूर्वो निष्क्रियो न हि कुत्रचित् ॥ ४४७ ॥
</details>

<details open><summary>विश्वास-प्रस्तुतिः</summary>

अहं ब्रह्मेति विज्ञानात्कल्पकोटिशतार्जितम् ।  
सञ्चितं विलयं याति प्रबोधात्स्वप्नकर्मवत् ॥ ४४८ ॥
</details>

<details><summary>मूलम्</summary>

अहं ब्रह्मेति विज्ञानात्कल्पकोटिशतार्जितम् ।  
सञ्चितं विलयं याति प्रबोधात्स्वप्नकर्मवत् ॥ ४४८ ॥
</details>

<details open><summary>विश्वास-प्रस्तुतिः</summary>

यत्कृतं स्वप्नवेलायां पुण्यं वा पापमुल्बणम् ।  
सुप्तोत्थितस्य किं तत्स्यात्स्वर्गाय नरकाय वा ॥ ४४९ ॥
</details>

<details><summary>मूलम्</summary>

यत्कृतं स्वप्नवेलायां पुण्यं वा पापमुल्बणम् ।  
सुप्तोत्थितस्य किं तत्स्यात्स्वर्गाय नरकाय वा ॥ ४४९ ॥
</details>

<details open><summary>विश्वास-प्रस्तुतिः</summary>

स्वमसङ्गमुदासीनं परिज्ञाय नभो यथा ।  
न श्लिष्यते यतिः किञ्चित्कदाचिद्भाविकर्मभिः ॥ ४५० ॥
</details>

<details><summary>मूलम्</summary>

स्वमसङ्गमुदासीनं परिज्ञाय नभो यथा ।  
न श्लिष्यते यतिः किञ्चित्कदाचिद्भाविकर्मभिः ॥ ४५० ॥
</details>

<details open><summary>विश्वास-प्रस्तुतिः</summary>

न नभो घटयोगेन सुरागन्धेन लिप्यते ।  
तथात्मोपाधियोगेन तद्धर्मैर्नैव लिप्यते ॥ ४५१ ॥
</details>

<details><summary>मूलम्</summary>

न नभो घटयोगेन सुरागन्धेन लिप्यते ।  
तथात्मोपाधियोगेन तद्धर्मैर्नैव लिप्यते ॥ ४५१ ॥
</details>

<details open><summary>विश्वास-प्रस्तुतिः</summary>

ज्ञानोदयात्पुरारब्धं कर्म ज्ञानान्न नश्यति ।  
अदत्त्वा स्वफलं लक्ष्यमुद्दिश्योत्सृष्टबाणवत् ॥ ४५२ ॥
</details>

<details><summary>मूलम्</summary>

ज्ञानोदयात्पुरारब्धं कर्म ज्ञानान्न नश्यति ।  
अदत्त्वा स्वफलं लक्ष्यमुद्दिश्योत्सृष्टबाणवत् ॥ ४५२ ॥
</details>

<details open><summary>विश्वास-प्रस्तुतिः</summary>

व्याघ्रबुद्ध्या विनिर्मुक्तो बाणः पश्चात्तु गोमतौ ।  
न तिष्ठति च्छिनत्त्येव लक्ष्यं वेगेन निर्भरम् ॥ ४५३ ॥
</details>

<details><summary>मूलम्</summary>

व्याघ्रबुद्ध्या विनिर्मुक्तो बाणः पश्चात्तु गोमतौ ।  
न तिष्ठति च्छिनत्त्येव लक्ष्यं वेगेन निर्भरम् ॥ ४५३ ॥
</details>

<details open><summary>विश्वास-प्रस्तुतिः</summary>

प्रारब्धं बलवत्तरं खलु विदां भोगेन तस्य क्षयः  
सम्यग्ज्ञानहुताशनेन विलयः प्राक्सञ्चितागामिनाम् ।  
ब्रह्मात्मैक्यमवेक्ष्य तन्मयतया ये सर्वदा संस्थिता -  
स्तेषां तत्त्रितयं न हि क्वचिदपि ब्रह्मैव ते निर्गुणम् ॥ ४५४ ॥
</details>

<details><summary>मूलम्</summary>

प्रारब्धं बलवत्तरं खलु विदां भोगेन तस्य क्षयः  
सम्यग्ज्ञानहुताशनेन विलयः प्राक्सञ्चितागामिनाम् ।  
ब्रह्मात्मैक्यमवेक्ष्य तन्मयतया ये सर्वदा संस्थिता -  
स्तेषां तत्त्रितयं न हि क्वचिदपि ब्रह्मैव ते निर्गुणम् ॥ ४५४ ॥
</details>

<details open><summary>विश्वास-प्रस्तुतिः</summary>

उपाधितादात्म्यविहीनकेवल -  
ब्रह्मात्मनैवात्मनि तिष्ठतो मुनेः ।  
प्रारब्धसद्भावकथा न युक्ता  
स्वप्नार्थसम्बन्धकथेव जाग्रतः ॥ ४५५ ॥
</details>

<details><summary>मूलम्</summary>

उपाधितादात्म्यविहीनकेवल -  
ब्रह्मात्मनैवात्मनि तिष्ठतो मुनेः ।  
प्रारब्धसद्भावकथा न युक्ता  
स्वप्नार्थसम्बन्धकथेव जाग्रतः ॥ ४५५ ॥
</details>

<details open><summary>विश्वास-प्रस्तुतिः</summary>

न हि प्रबुद्धः प्रतिभासदेहे  
देहोपयोगिन्यपि च प्रपञ्चे ।  
करोत्यहन्तां ममतामिदन्तां  
किं तु स्वयं तिष्ठति जागरेण ॥ ४५६ ॥
</details>

<details><summary>मूलम्</summary>

न हि प्रबुद्धः प्रतिभासदेहे  
देहोपयोगिन्यपि च प्रपञ्चे ।  
करोत्यहन्तां ममतामिदन्तां  
किं तु स्वयं तिष्ठति जागरेण ॥ ४५६ ॥
</details>

<details open><summary>विश्वास-प्रस्तुतिः</summary>

न तस्य मिथ्यार्थसमर्थनेच्छा  
न सङ्ग्रहस्तज्जगतोऽपि दृष्टः ।  
तत्रानुवृत्तिर्यदि चेन्मृषार्थे  
न निद्रया मुक्त इतीष्यते ध्रुवम् ॥ ४५७ ॥
</details>

<details><summary>मूलम्</summary>

न तस्य मिथ्यार्थसमर्थनेच्छा  
न सङ्ग्रहस्तज्जगतोऽपि दृष्टः ।  
तत्रानुवृत्तिर्यदि चेन्मृषार्थे  
न निद्रया मुक्त इतीष्यते ध्रुवम् ॥ ४५७ ॥
</details>

<details open><summary>विश्वास-प्रस्तुतिः</summary>

तद्वत्परे ब्रह्मणि वर्तमानः  
सदात्मना तिष्ठति नान्यदीक्षते ।  
स्मृतिर्यथा स्वप्नविलोकितार्थे  
तथा विदः प्राशनमोचनादौ ॥ ४५८ ॥
</details>

<details><summary>मूलम्</summary>

तद्वत्परे ब्रह्मणि वर्तमानः  
सदात्मना तिष्ठति नान्यदीक्षते ।  
स्मृतिर्यथा स्वप्नविलोकितार्थे  
तथा विदः प्राशनमोचनादौ ॥ ४५८ ॥
</details>

<details open><summary>विश्वास-प्रस्तुतिः</summary>

कर्मणा निर्मितो देहः प्रारब्धं तस्य कल्प्यताम् ।  
नानादेहात्मनो युक्तं नैवात्मा कर्मनिर्मितः ॥ ४५९ ॥
</details>

<details><summary>मूलम्</summary>

कर्मणा निर्मितो देहः प्रारब्धं तस्य कल्प्यताम् ।  
नानादेहात्मनो युक्तं नैवात्मा कर्मनिर्मितः ॥ ४५९ ॥
</details>

<details open><summary>विश्वास-प्रस्तुतिः</summary>

अजो नित्य इति ब्रूते श्रुतिरेषा त्वमोघवाक् ।  
तदात्मना तिष्ठतोऽस्य कुतः प्रारब्धकल्पना ॥ ४६० ॥
</details>

<details><summary>मूलम्</summary>

अजो नित्य इति ब्रूते श्रुतिरेषा त्वमोघवाक् ।  
तदात्मना तिष्ठतोऽस्य कुतः प्रारब्धकल्पना ॥ ४६० ॥
</details>

<details open><summary>विश्वास-प्रस्तुतिः</summary>

प्रारब्धं सिध्यति तदा यदा देहात्मना स्थितिः ।  
देहात्मभावो नैवेष्टः प्रारब्धं त्यज्यतामतः ।  
शरीरस्यापि प्रारब्धकल्पना भ्रान्तिरेव हि ॥ ४६१ ॥
</details>

<details><summary>मूलम्</summary>

प्रारब्धं सिध्यति तदा यदा देहात्मना स्थितिः ।  
देहात्मभावो नैवेष्टः प्रारब्धं त्यज्यतामतः ।  
शरीरस्यापि प्रारब्धकल्पना भ्रान्तिरेव हि ॥ ४६१ ॥
</details>

<details open><summary>विश्वास-प्रस्तुतिः</summary>

अध्यस्तस्य कुतः सत्त्वमसत्त्वस्य कुतो जनिः ।  
अजातस्य कुतो नाशः प्रारब्धमसतः कुतः ॥ ४६२ ॥
</details>

<details><summary>मूलम्</summary>

अध्यस्तस्य कुतः सत्त्वमसत्त्वस्य कुतो जनिः ।  
अजातस्य कुतो नाशः प्रारब्धमसतः कुतः ॥ ४६२ ॥
</details>

<details open><summary>विश्वास-प्रस्तुतिः</summary>

ज्ञानेनाज्ञानकार्यस्य समूलस्य लयो यदि ।  
तिष्ठत्ययं कथं देह इति शङ्कावतो जडान् ।  
समाधातुं बाह्यदृष्ट्या प्रारब्धं वदति श्रुतिः ॥ ४६३ ॥
</details>

<details><summary>मूलम्</summary>

ज्ञानेनाज्ञानकार्यस्य समूलस्य लयो यदि ।  
तिष्ठत्ययं कथं देह इति शङ्कावतो जडान् ।  
समाधातुं बाह्यदृष्ट्या प्रारब्धं वदति श्रुतिः ॥ ४६३ ॥
</details>

<details open><summary>विश्वास-प्रस्तुतिः</summary>

न तु देहादिसत्यत्वबोधनाय विपश्चिताम् ।  
यतः श्रुतेरभिप्रायः परमार्थैकगोचरः ॥ ४६४ ॥
</details>

<details><summary>मूलम्</summary>

न तु देहादिसत्यत्वबोधनाय विपश्चिताम् ।  
यतः श्रुतेरभिप्रायः परमार्थैकगोचरः ॥ ४६४ ॥
</details>

<details open><summary>विश्वास-प्रस्तुतिः</summary>

परिपूर्णमनाद्यन्तमप्रमेयमविक्रियम् ।  
एकमेवाद्वयं ब्रह्म नेह नानास्ति किञ्चन ॥ ४६५ ॥
</details>

<details><summary>मूलम्</summary>

परिपूर्णमनाद्यन्तमप्रमेयमविक्रियम् ।  
एकमेवाद्वयं ब्रह्म नेह नानास्ति किञ्चन ॥ ४६५ ॥
</details>

<details open><summary>विश्वास-प्रस्तुतिः</summary>

सद्घनं चिद्घनं नित्यमानन्दघनमक्रियम् ।  
एकमेवाद्वयं ब्रह्म नेह नानास्ति किञ्चन ॥ ४६६ ॥
</details>

<details><summary>मूलम्</summary>

सद्घनं चिद्घनं नित्यमानन्दघनमक्रियम् ।  
एकमेवाद्वयं ब्रह्म नेह नानास्ति किञ्चन ॥ ४६६ ॥
</details>

<details open><summary>विश्वास-प्रस्तुतिः</summary>

प्रत्यगेकरसं पूर्णमनन्तं सर्वतोमुखम् ।  
एकमेवाद्वयं ब्रह्म नेह नानास्ति किञ्चन ॥ ४६७ ॥
</details>

<details><summary>मूलम्</summary>

प्रत्यगेकरसं पूर्णमनन्तं सर्वतोमुखम् ।  
एकमेवाद्वयं ब्रह्म नेह नानास्ति किञ्चन ॥ ४६७ ॥
</details>

<details open><summary>विश्वास-प्रस्तुतिः</summary>

अहेयमनुपादेयमनाधेयमनाश्रयम् ।  
एकमेवाद्वयं ब्रह्म नेह नानास्ति किञ्चन ॥ ४६८ ॥
</details>

<details><summary>मूलम्</summary>

अहेयमनुपादेयमनाधेयमनाश्रयम् ।  
एकमेवाद्वयं ब्रह्म नेह नानास्ति किञ्चन ॥ ४६८ ॥
</details>

<details open><summary>विश्वास-प्रस्तुतिः</summary>

निर्गुणं निष्कलं सूक्ष्मं निर्विकल्पं निरञ्जनम् ।  
एकमेवाद्वयं ब्रह्म नेह नानास्ति किञ्चन ॥ ४६९ ॥
</details>

<details><summary>मूलम्</summary>

निर्गुणं निष्कलं सूक्ष्मं निर्विकल्पं निरञ्जनम् ।  
एकमेवाद्वयं ब्रह्म नेह नानास्ति किञ्चन ॥ ४६९ ॥
</details>

<details open><summary>विश्वास-प्रस्तुतिः</summary>

अनिरूप्यस्वरूपं यन्मनोवाचामगोचरम् ।  
एकमेवाद्वयं ब्रह्म नेह नानास्ति किञ्चन ॥ ४७० ॥
</details>

<details><summary>मूलम्</summary>

अनिरूप्यस्वरूपं यन्मनोवाचामगोचरम् ।  
एकमेवाद्वयं ब्रह्म नेह नानास्ति किञ्चन ॥ ४७० ॥
</details>

<details open><summary>विश्वास-प्रस्तुतिः</summary>

सत्समृद्धं स्वतःसिद्धं शुद्धं बुद्धमनीदृशम् ।  
एकमेवाद्वयं ब्रह्म नेह नानास्ति किञ्चन ॥ ४७१ ॥
</details>

<details><summary>मूलम्</summary>

सत्समृद्धं स्वतःसिद्धं शुद्धं बुद्धमनीदृशम् ।  
एकमेवाद्वयं ब्रह्म नेह नानास्ति किञ्चन ॥ ४७१ ॥
</details>

<details open><summary>विश्वास-प्रस्तुतिः</summary>

निरस्तरागा निरपास्तभोगाः  
शान्ताः सुदान्ता यतयो महान्तः ।  
विज्ञाय तत्त्वं परमे तदन्ते  
प्राप्ताः परां निर्वृतिमात्मयोगात् ॥ ४७२ ॥
</details>

<details><summary>मूलम्</summary>

निरस्तरागा निरपास्तभोगाः  
शान्ताः सुदान्ता यतयो महान्तः ।  
विज्ञाय तत्त्वं परमे तदन्ते  
प्राप्ताः परां निर्वृतिमात्मयोगात् ॥ ४७२ ॥
</details>

<details open><summary>विश्वास-प्रस्तुतिः</summary>

भवानपीदं परतत्त्वमात्मनः  
स्वरूपमानन्दघनं निचाय्य ।  
विधूय मोहं स्वमनःप्रकल्पितं  
मुक्तः कृतार्थो भवतु प्रबुद्धः ॥ ४७३ ॥
</details>

<details><summary>मूलम्</summary>

भवानपीदं परतत्त्वमात्मनः  
स्वरूपमानन्दघनं निचाय्य ।  
विधूय मोहं स्वमनःप्रकल्पितं  
मुक्तः कृतार्थो भवतु प्रबुद्धः ॥ ४७३ ॥
</details>

<details open><summary>विश्वास-प्रस्तुतिः</summary>

समाधिना साधु विनिश्चलात्मना  
पश्यात्मतत्त्वं स्फुटबोधचक्षुषा ।  
निःसंशयः सम्यगवेक्षितश्चे -  
च्छ्रुतः पदार्थो न पुनर्विकल्पते ॥ ४७४ ॥
</details>

<details><summary>मूलम्</summary>

समाधिना साधु विनिश्चलात्मना  
पश्यात्मतत्त्वं स्फुटबोधचक्षुषा ।  
निःसंशयः सम्यगवेक्षितश्चे -  
च्छ्रुतः पदार्थो न पुनर्विकल्पते ॥ ४७४ ॥
</details>

<details open><summary>विश्वास-प्रस्तुतिः</summary>

स्वस्याविद्याबन्धसम्बन्धमोक्षा -  
त्सत्यज्ञानानन्दरूपात्मलब्धौ ।  
शास्त्रं युक्तिर्देशिकोक्तिः प्रमाणं  
चान्तःसिद्धा स्वानुभूतिः प्रमाणम् ॥ ४७५ ॥
</details>

<details><summary>मूलम्</summary>

स्वस्याविद्याबन्धसम्बन्धमोक्षा -  
त्सत्यज्ञानानन्दरूपात्मलब्धौ ।  
शास्त्रं युक्तिर्देशिकोक्तिः प्रमाणं  
चान्तःसिद्धा स्वानुभूतिः प्रमाणम् ॥ ४७५ ॥
</details>

<details open><summary>विश्वास-प्रस्तुतिः</summary>

बन्धो मोक्षस्य तृप्तिश्च चिन्तारोग्यक्षुधादयः ।  
स्वेनैव वेद्या यज्ज्ञानं परेषामानुमानिकम् ॥ ४७६ ॥
</details>

<details><summary>मूलम्</summary>

बन्धो मोक्षस्य तृप्तिश्च चिन्तारोग्यक्षुधादयः ।  
स्वेनैव वेद्या यज्ज्ञानं परेषामानुमानिकम् ॥ ४७६ ॥
</details>

<details open><summary>विश्वास-प्रस्तुतिः</summary>

तटस्थिता बोधयन्ति गुरवः श्रुतयो यथा ।  
प्रज्ञयैव तरेद्विद्वानीश्वरानुगृहीतया ॥ ४७७ ॥
</details>

<details><summary>मूलम्</summary>

तटस्थिता बोधयन्ति गुरवः श्रुतयो यथा ।  
प्रज्ञयैव तरेद्विद्वानीश्वरानुगृहीतया ॥ ४७७ ॥
</details>

<details open><summary>विश्वास-प्रस्तुतिः</summary>

स्वानुभूत्या स्वयं ज्ञात्वा स्वमात्मानमखण्डितम् ।  
संसिद्धः सुसुखं तिष्ठेन्निर्विकल्पात्मनात्मनि ॥ ४७८ ॥
</details>

<details><summary>मूलम्</summary>

स्वानुभूत्या स्वयं ज्ञात्वा स्वमात्मानमखण्डितम् ।  
संसिद्धः सुसुखं तिष्ठेन्निर्विकल्पात्मनात्मनि ॥ ४७८ ॥
</details>

<details open><summary>विश्वास-प्रस्तुतिः</summary>

वेदान्तसिद्धान्तनिरुक्तिरेषा  
ब्रह्मैव जीवः सकलं जगच्च ।  
अखण्डरूपस्थितिरेव मोक्षो  
ब्रह्माद्वितीयं श्रुतयः प्रमाणम् ॥ ४७९ ॥
</details>

<details><summary>मूलम्</summary>

वेदान्तसिद्धान्तनिरुक्तिरेषा  
ब्रह्मैव जीवः सकलं जगच्च ।  
अखण्डरूपस्थितिरेव मोक्षो  
ब्रह्माद्वितीयं श्रुतयः प्रमाणम् ॥ ४७९ ॥
</details>

<details open><summary>विश्वास-प्रस्तुतिः</summary>

इति गुरुवचनाच्छ्रुतिप्रमाणा -  
त्परमवगम्य सतत्त्वमात्मयुक्त्या ।  
प्रशमितकरणः समाहितात्मा  
क्वचिदचलाकृतिरात्मनिष्ठितोऽभूत् ॥ ४८० ॥
</details>

<details><summary>मूलम्</summary>

इति गुरुवचनाच्छ्रुतिप्रमाणा -  
त्परमवगम्य सतत्त्वमात्मयुक्त्या ।  
प्रशमितकरणः समाहितात्मा  
क्वचिदचलाकृतिरात्मनिष्ठितोऽभूत् ॥ ४८० ॥
</details>

<details open><summary>विश्वास-प्रस्तुतिः</summary>

कञ्चित्कालं समाधाय परे ब्रह्मणि मानसम् ।  
व्युत्थाय परमानन्दादिदं वचनमब्रवीत् ॥ ४८१ ॥
</details>

<details><summary>मूलम्</summary>

कञ्चित्कालं समाधाय परे ब्रह्मणि मानसम् ।  
व्युत्थाय परमानन्दादिदं वचनमब्रवीत् ॥ ४८१ ॥
</details>

<details open><summary>विश्वास-प्रस्तुतिः</summary>

बुद्धिर्विनष्टा गलिता प्रवृत्ति -  
र्ब्रह्मात्मनोरेकतयाधिगत्या ।  
इदं न जानेऽप्यनिदं न जाने  
किं वा कियद्वा सुखमस्य पारम् ॥ ४८२ ॥
</details>

<details><summary>मूलम्</summary>

बुद्धिर्विनष्टा गलिता प्रवृत्ति -  
र्ब्रह्मात्मनोरेकतयाधिगत्या ।  
इदं न जानेऽप्यनिदं न जाने  
किं वा कियद्वा सुखमस्य पारम् ॥ ४८२ ॥
</details>

<details open><summary>विश्वास-प्रस्तुतिः</summary>

वाचा वक्तुमशक्यमेव मनसा मन्तुं न वास्वाद्यते  
स्वानन्दामृतपूरपूरितपरब्रह्माम्बुधेर्वैभवम् ।  
अम्भोराशिविशीर्णवार्षिकशिलाभावं भजन्मे मनो  
यस्यांशांशलवे विलीनमधुनानन्दात्मना निर्वृतम् ॥ ४८३ ॥
</details>

<details><summary>मूलम्</summary>

वाचा वक्तुमशक्यमेव मनसा मन्तुं न वास्वाद्यते  
स्वानन्दामृतपूरपूरितपरब्रह्माम्बुधेर्वैभवम् ।  
अम्भोराशिविशीर्णवार्षिकशिलाभावं भजन्मे मनो  
यस्यांशांशलवे विलीनमधुनानन्दात्मना निर्वृतम् ॥ ४८३ ॥
</details>

<details open><summary>विश्वास-प्रस्तुतिः</summary>

क्व गतं केन वानीतं कुत्र लीनमिदं जगत् ।  
अधुनैव मया दृष्टं नास्ति किं महदद्भुतम् ॥ ४८४ ॥
</details>

<details><summary>मूलम्</summary>

क्व गतं केन वानीतं कुत्र लीनमिदं जगत् ।  
अधुनैव मया दृष्टं नास्ति किं महदद्भुतम् ॥ ४८४ ॥
</details>

<details open><summary>विश्वास-प्रस्तुतिः</summary>

किं हेयं किमुपादेयं किमन्यत्किं विलक्षणम् ।  
अखण्डानन्दपीयूषपूर्णे ब्रह्ममहार्णवे ॥ ४८५ ॥
</details>

<details><summary>मूलम्</summary>

किं हेयं किमुपादेयं किमन्यत्किं विलक्षणम् ।  
अखण्डानन्दपीयूषपूर्णे ब्रह्ममहार्णवे ॥ ४८५ ॥
</details>

<details open><summary>विश्वास-प्रस्तुतिः</summary>

न किञ्चिदत्र पश्यामि न शृणोमि न वेद्म्यहम् ।  
स्वात्मनैव सदानन्दरूपेणास्मि विलक्षणः ॥ ४८६ ॥
</details>

<details><summary>मूलम्</summary>

न किञ्चिदत्र पश्यामि न शृणोमि न वेद्म्यहम् ।  
स्वात्मनैव सदानन्दरूपेणास्मि विलक्षणः ॥ ४८६ ॥
</details>

<details open><summary>विश्वास-प्रस्तुतिः</summary>

नमो नमस्ते गुरवे महात्मने  
विमुक्तसङ्गाय सदुत्तमाय ।  
नित्याद्वयानन्दरसस्वरूपिणे  
भूम्ने सदापारदयाम्बुधाम्ने ॥ ४८७ ॥
</details>

<details><summary>मूलम्</summary>

नमो नमस्ते गुरवे महात्मने  
विमुक्तसङ्गाय सदुत्तमाय ।  
नित्याद्वयानन्दरसस्वरूपिणे  
भूम्ने सदापारदयाम्बुधाम्ने ॥ ४८७ ॥
</details>

<details open><summary>विश्वास-प्रस्तुतिः</summary>

यत्कटाक्षशशिसान्द्रचन्द्रिका -  
पातधूतभवतापजश्रमः ।  
प्राप्तवानहमखण्डवैभवा -  
नन्दमात्मपदमक्षयं क्षणात् ॥ ४८८ ॥
</details>

<details><summary>मूलम्</summary>

यत्कटाक्षशशिसान्द्रचन्द्रिका -  
पातधूतभवतापजश्रमः ।  
प्राप्तवानहमखण्डवैभवा -  
नन्दमात्मपदमक्षयं क्षणात् ॥ ४८८ ॥
</details>

<details open><summary>विश्वास-प्रस्तुतिः</summary>

धन्योऽहं कृतकृत्योऽहं विमुक्तोऽहं भवग्रहात् ।  
नित्यानन्दस्वरूपोऽहं पूर्णोऽहं त्वदनुग्रहात् ॥ ४८९ ॥
</details>

<details><summary>मूलम्</summary>

धन्योऽहं कृतकृत्योऽहं विमुक्तोऽहं भवग्रहात् ।  
नित्यानन्दस्वरूपोऽहं पूर्णोऽहं त्वदनुग्रहात् ॥ ४८९ ॥
</details>

<details open><summary>विश्वास-प्रस्तुतिः</summary>

असङ्गोऽहमनङ्गोऽहमलिङ्गोऽहमभङ्गुरः ।  
प्रशान्तोऽहमनन्तोऽहमतान्तोऽहं चिरन्तनः ॥ ४९० ॥
</details>

<details><summary>मूलम्</summary>

असङ्गोऽहमनङ्गोऽहमलिङ्गोऽहमभङ्गुरः ।  
प्रशान्तोऽहमनन्तोऽहमतान्तोऽहं चिरन्तनः ॥ ४९० ॥
</details>

<details open><summary>विश्वास-प्रस्तुतिः</summary>

अकर्ताहमभोक्ताहमविकारोऽहमक्रियः ।  
शुद्धबोधस्वरूपोऽहं केवलोऽहं सदाशिवः ॥ ४९१ ॥
</details>

<details><summary>मूलम्</summary>

अकर्ताहमभोक्ताहमविकारोऽहमक्रियः ।  
शुद्धबोधस्वरूपोऽहं केवलोऽहं सदाशिवः ॥ ४९१ ॥
</details>

<details open><summary>विश्वास-प्रस्तुतिः</summary>

द्रष्टुः श्रोतुर्वक्तुः कर्तुर्भोक्तुर्विभिन्न एवाहम् ।  
नित्यनिरन्तरनिष्क्रियनिःसीमासङ्गपूर्णबोधात्मा ॥ ४९२ ॥
</details>

<details><summary>मूलम्</summary>

द्रष्टुः श्रोतुर्वक्तुः कर्तुर्भोक्तुर्विभिन्न एवाहम् ।  
नित्यनिरन्तरनिष्क्रियनिःसीमासङ्गपूर्णबोधात्मा ॥ ४९२ ॥
</details>

<details open><summary>विश्वास-प्रस्तुतिः</summary>

नाहमिदं नाहमदोऽप्युभयोरवभासकं परं शुद्धम् ।  
बाह्याभ्यन्तरशून्यं पूर्णं ब्रह्माद्वितीयमेवाहम् ॥ ४९३ ॥
</details>

<details><summary>मूलम्</summary>

नाहमिदं नाहमदोऽप्युभयोरवभासकं परं शुद्धम् ।  
बाह्याभ्यन्तरशून्यं पूर्णं ब्रह्माद्वितीयमेवाहम् ॥ ४९३ ॥
</details>

<details open><summary>विश्वास-प्रस्तुतिः</summary>

निरुपममनादितत्त्वं त्वमहमिदमद इति कल्पनादूरम् ।  
नित्यानन्दैकरसं सत्यं ब्रह्माद्वितीयमेवाहम् ॥ ४९४ ॥
</details>

<details><summary>मूलम्</summary>

निरुपममनादितत्त्वं त्वमहमिदमद इति कल्पनादूरम् ।  
नित्यानन्दैकरसं सत्यं ब्रह्माद्वितीयमेवाहम् ॥ ४९४ ॥
</details>

<details open><summary>विश्वास-प्रस्तुतिः</summary>

नारायणोऽहं नरकान्तकोऽहं  
पुरान्तकोऽहं पुरुषोऽहमीशः ।  
अखण्डबोधोऽहमशेषसाक्षी  
निरीश्वरोऽहं निरहं च निर्ममः ॥ ४९५ ॥
</details>

<details><summary>मूलम्</summary>

नारायणोऽहं नरकान्तकोऽहं  
पुरान्तकोऽहं पुरुषोऽहमीशः ।  
अखण्डबोधोऽहमशेषसाक्षी  
निरीश्वरोऽहं निरहं च निर्ममः ॥ ४९५ ॥
</details>

<details open><summary>विश्वास-प्रस्तुतिः</summary>

सर्वेषु भूतेष्वहमेव संस्थितो  
ज्ञात्रात्मनान्तर्बहिराश्रयः सन् ।  
भोक्ता च भोग्यं स्वयमेव सर्वं  
तद्यत्पृथग्दृष्टमिदन्तया पुरा ॥ ४९६ ॥
</details>

<details><summary>मूलम्</summary>

सर्वेषु भूतेष्वहमेव संस्थितो  
ज्ञात्रात्मनान्तर्बहिराश्रयः सन् ।  
भोक्ता च भोग्यं स्वयमेव सर्वं  
तद्यत्पृथग्दृष्टमिदन्तया पुरा ॥ ४९६ ॥
</details>

<details open><summary>विश्वास-प्रस्तुतिः</summary>

मय्यखण्डसुखाम्भोधौ बहुधा विश्ववीचयः ।  
उत्पद्यन्ते विलीयन्ते मायामारुतविभ्रमात् ॥ ४९७ ॥
</details>

<details><summary>मूलम्</summary>

मय्यखण्डसुखाम्भोधौ बहुधा विश्ववीचयः ।  
उत्पद्यन्ते विलीयन्ते मायामारुतविभ्रमात् ॥ ४९७ ॥
</details>

<details open><summary>विश्वास-प्रस्तुतिः</summary>

स्थूलादिभावा मयि कल्पिता भ्रमा -  
दारोपितानुस्फुरणेन लोकैः ।  
काले यथा कल्पकवत्सराय  
नर्त्वादयो निष्कलनिर्विकल्पे ॥ ४९८ ॥
</details>

<details><summary>मूलम्</summary>

स्थूलादिभावा मयि कल्पिता भ्रमा -  
दारोपितानुस्फुरणेन लोकैः ।  
काले यथा कल्पकवत्सराय  
नर्त्वादयो निष्कलनिर्विकल्पे ॥ ४९८ ॥
</details>

<details open><summary>विश्वास-प्रस्तुतिः</summary>

आरोपितं नाश्रयदूषकं भवे -  
त्कदापि मूढैर्मतिदोषदूषितैः ।  
नार्द्रीकरोत्यूषरभूमिभागं  
मरीचिकावारिमहाप्रवाहः ॥ ४९९ ॥
</details>

<details><summary>मूलम्</summary>

आरोपितं नाश्रयदूषकं भवे -  
त्कदापि मूढैर्मतिदोषदूषितैः ।  
नार्द्रीकरोत्यूषरभूमिभागं  
मरीचिकावारिमहाप्रवाहः ॥ ४९९ ॥
</details>

<details open><summary>विश्वास-प्रस्तुतिः</summary>

आकाशवत्कल्पविदूरगोऽह -  
मादित्यवद्भास्यविलक्षणोऽहम् ।  
अहार्यवन्नित्यविनिश्चलोऽह -  
मम्भोधिवत्पारविवर्जितोऽहम् ॥ ५०० ॥
</details>

<details><summary>मूलम्</summary>

आकाशवत्कल्पविदूरगोऽह -  
मादित्यवद्भास्यविलक्षणोऽहम् ।  
अहार्यवन्नित्यविनिश्चलोऽह -  
मम्भोधिवत्पारविवर्जितोऽहम् ॥ ५०० ॥
</details>

<details open><summary>विश्वास-प्रस्तुतिः</summary>

न मे देहेन सम्बन्धो मेघेनेव विहायसः ।  
अतः कुतो मे तद्धर्मा जाग्रत्स्वप्नसुषुप्तयः ॥ ५०१ ॥
</details>

<details><summary>मूलम्</summary>

न मे देहेन सम्बन्धो मेघेनेव विहायसः ।  
अतः कुतो मे तद्धर्मा जाग्रत्स्वप्नसुषुप्तयः ॥ ५०१ ॥
</details>

<details open><summary>विश्वास-प्रस्तुतिः</summary>

उपाधिरायाति स एव गच्छति  
स एव कर्माणि करोति भुङ्क्ते ।  
स एव जीवन्म्रियते सदाहं  
कुलाद्रिवन्निश्चल एव संस्थितः ॥ ५०२ ॥
</details>

<details><summary>मूलम्</summary>

उपाधिरायाति स एव गच्छति  
स एव कर्माणि करोति भुङ्क्ते ।  
स एव जीवन्म्रियते सदाहं  
कुलाद्रिवन्निश्चल एव संस्थितः ॥ ५०२ ॥
</details>

<details open><summary>विश्वास-प्रस्तुतिः</summary>

न मे प्रवृत्तिर्न च मे निवृत्तिः  
सदैकरूपस्य निरंशकस्य ।  
ऐकात्मको यो निबिडो निरन्तरो  
व्योमेव पूर्णः स कथं नु चेष्टते ॥ ५०३ ॥
</details>

<details><summary>मूलम्</summary>

न मे प्रवृत्तिर्न च मे निवृत्तिः  
सदैकरूपस्य निरंशकस्य ।  
ऐकात्मको यो निबिडो निरन्तरो  
व्योमेव पूर्णः स कथं नु चेष्टते ॥ ५०३ ॥
</details>

<details open><summary>विश्वास-प्रस्तुतिः</summary>

पुण्यानि पापानि निरिन्द्रियस्य  
निश्चेतसो निर्विकृतेर्निराकृतेः ।  
कुतो ममाखण्डसुखानुभूते -  
र्ब्रूते ह्यनन्वागतमित्यपि श्रुतिः ॥ ५०४ ॥
</details>

<details><summary>मूलम्</summary>

पुण्यानि पापानि निरिन्द्रियस्य  
निश्चेतसो निर्विकृतेर्निराकृतेः ।  
कुतो ममाखण्डसुखानुभूते -  
र्ब्रूते ह्यनन्वागतमित्यपि श्रुतिः ॥ ५०४ ॥
</details>

<details open><summary>विश्वास-प्रस्तुतिः</summary>

छायया स्पृष्टमुष्णं वा शीतं वा सुष्ठु दुष्ठु वा ।  
न स्पृशत्येव यत्किञ्चित्पुरुषं तद्विलक्षणम् ॥ ५०५ ॥
</details>

<details><summary>मूलम्</summary>

छायया स्पृष्टमुष्णं वा शीतं वा सुष्ठु दुष्ठु वा ।  
न स्पृशत्येव यत्किञ्चित्पुरुषं तद्विलक्षणम् ॥ ५०५ ॥
</details>

<details open><summary>विश्वास-प्रस्तुतिः</summary>

न साक्षिणं साक्ष्यधर्माः संस्पृशन्ति विलक्षणम् ।  
अविकारमुदासीनं गृहधर्माः प्रदीपवत् ।  
देहेन्द्रियमनोधर्मा नैवात्मानं स्पृशन्त्यहो ॥ ५०६ ॥
</details>

<details><summary>मूलम्</summary>

न साक्षिणं साक्ष्यधर्माः संस्पृशन्ति विलक्षणम् ।  
अविकारमुदासीनं गृहधर्माः प्रदीपवत् ।  
देहेन्द्रियमनोधर्मा नैवात्मानं स्पृशन्त्यहो ॥ ५०६ ॥
</details>

<details open><summary>विश्वास-प्रस्तुतिः</summary>

रवेर्यथा कर्मणि साक्षिभावो  
वह्नेर्यथा वायसि दाहकत्वम् ।  
रज्जोर्यथारोपितवस्तुसङ्ग -  
स्तथैव कूटस्थचिदात्मनो मे ॥ ५०७ ॥
</details>

<details><summary>मूलम्</summary>

रवेर्यथा कर्मणि साक्षिभावो  
वह्नेर्यथा वायसि दाहकत्वम् ।  
रज्जोर्यथारोपितवस्तुसङ्ग -  
स्तथैव कूटस्थचिदात्मनो मे ॥ ५०७ ॥
</details>

<details open><summary>विश्वास-प्रस्तुतिः</summary>

कर्तापि वा कारयितापि नाहं  
भोक्तापि वा भोजयितापि नाहम् ।  
द्रष्टापि वा दर्शयितापि नाहं  
सोऽहं स्वयञ्ज्योतिरनीदृगात्मा ॥ ५०८ ॥
</details>

<details><summary>मूलम्</summary>

कर्तापि वा कारयितापि नाहं  
भोक्तापि वा भोजयितापि नाहम् ।  
द्रष्टापि वा दर्शयितापि नाहं  
सोऽहं स्वयञ्ज्योतिरनीदृगात्मा ॥ ५०८ ॥
</details>

<details open><summary>विश्वास-प्रस्तुतिः</summary>

चलत्युपाधौ प्रतिबिम्बलौल्य -  
मौपाधिकं मूढधियो नयन्ति ।  
स्वबिम्बभूतं रविवद्विनिष्क्रियं  
कर्तास्मि भोक्तास्मि हतोऽस्मि हेति ॥ ५०९ ॥
</details>

<details><summary>मूलम्</summary>

चलत्युपाधौ प्रतिबिम्बलौल्य -  
मौपाधिकं मूढधियो नयन्ति ।  
स्वबिम्बभूतं रविवद्विनिष्क्रियं  
कर्तास्मि भोक्तास्मि हतोऽस्मि हेति ॥ ५०९ ॥
</details>

<details open><summary>विश्वास-प्रस्तुतिः</summary>

जले वापि स्थले वापि लुठत्वेष जडात्मकः ।  
नाहं विलिप्ये तद्धर्मैर्घटधर्मैर्नभो यथा ॥ ५१० ॥
</details>

<details><summary>मूलम्</summary>

जले वापि स्थले वापि लुठत्वेष जडात्मकः ।  
नाहं विलिप्ये तद्धर्मैर्घटधर्मैर्नभो यथा ॥ ५१० ॥
</details>

<details open><summary>विश्वास-प्रस्तुतिः</summary>

कर्तृत्वभोक्तृत्वखलत्वमत्तता -  
जडत्वबद्धत्वविमुक्ततादयः ।  
बुद्धेर्विकल्पा न तु सन्ति वस्तुतः  
स्वस्मिन्परे ब्रह्मणि केवलेऽद्वये ॥ ५११ ॥
</details>

<details><summary>मूलम्</summary>

कर्तृत्वभोक्तृत्वखलत्वमत्तता -  
जडत्वबद्धत्वविमुक्ततादयः ।  
बुद्धेर्विकल्पा न तु सन्ति वस्तुतः  
स्वस्मिन्परे ब्रह्मणि केवलेऽद्वये ॥ ५११ ॥
</details>

<details open><summary>विश्वास-प्रस्तुतिः</summary>

सन्तु विकाराः प्रकृतेर्दशधा शतधा सहस्रधा वापि ।  
तैः किं मेऽसङ्गचितेर्न ह्यम्बुदडम्बरोऽम्बरं स्पृशति ॥ ५१२ ॥
</details>

<details><summary>मूलम्</summary>

सन्तु विकाराः प्रकृतेर्दशधा शतधा सहस्रधा वापि ।  
तैः किं मेऽसङ्गचितेर्न ह्यम्बुदडम्बरोऽम्बरं स्पृशति ॥ ५१२ ॥
</details>

<details open><summary>विश्वास-प्रस्तुतिः</summary>

अव्यक्तादि स्थूलपर्यन्तमेत -  
द्विश्वं यत्राभासमात्रं प्रतीतम् ।  
व्योमप्रख्यं सूक्ष्ममाद्यन्तहीनं  
ब्रह्माद्वैतं यत्तदेवाहमस्मि ॥ ५१३ ॥
</details>

<details><summary>मूलम्</summary>

अव्यक्तादि स्थूलपर्यन्तमेत -  
द्विश्वं यत्राभासमात्रं प्रतीतम् ।  
व्योमप्रख्यं सूक्ष्ममाद्यन्तहीनं  
ब्रह्माद्वैतं यत्तदेवाहमस्मि ॥ ५१३ ॥
</details>

<details open><summary>विश्वास-प्रस्तुतिः</summary>

सर्वाधारं सर्ववस्तुप्रकाशं  
सर्वाकारं सर्वगं सर्वशून्यम् ।  
नित्यं शुद्धं निश्चलं निर्विकल्पं  
ब्रह्माद्वैतं यत्तदेवाहमस्मि ॥ ५१४ ॥
</details>

<details><summary>मूलम्</summary>

सर्वाधारं सर्ववस्तुप्रकाशं  
सर्वाकारं सर्वगं सर्वशून्यम् ।  
नित्यं शुद्धं निश्चलं निर्विकल्पं  
ब्रह्माद्वैतं यत्तदेवाहमस्मि ॥ ५१४ ॥
</details>

<details open><summary>विश्वास-प्रस्तुतिः</summary>

यस्मिन्नस्ताशेषमायाविशेषं  
प्रत्यग्रूपं प्रत्ययागम्यमानम् ।  
सत्यज्ञानानन्दमानन्दरूपं  
ब्रह्माद्वैतं यत्तदेवाहमस्मि ॥ ५१५ ॥
</details>

<details><summary>मूलम्</summary>

यस्मिन्नस्ताशेषमायाविशेषं  
प्रत्यग्रूपं प्रत्ययागम्यमानम् ।  
सत्यज्ञानानन्दमानन्दरूपं  
ब्रह्माद्वैतं यत्तदेवाहमस्मि ॥ ५१५ ॥
</details>

<details open><summary>विश्वास-प्रस्तुतिः</summary>

निष्क्रियोऽस्म्यविकारोऽस्मि  
निष्कलोऽस्मि निराकृतिः ।  
निर्विकल्पोऽस्मि नित्योऽस्मि  
निरालम्बोऽस्मि निर्द्वयः ॥ ५१६ ॥
</details>

<details><summary>मूलम्</summary>

निष्क्रियोऽस्म्यविकारोऽस्मि  
निष्कलोऽस्मि निराकृतिः ।  
निर्विकल्पोऽस्मि नित्योऽस्मि  
निरालम्बोऽस्मि निर्द्वयः ॥ ५१६ ॥
</details>

<details open><summary>विश्वास-प्रस्तुतिः</summary>

सर्वात्मकोऽहं सर्वोऽहं सर्वातीतोऽहमद्वयः ।  
केवलाखण्डबोधोऽहमानन्दोऽहं निरन्तरः ॥ ५१७ ॥
</details>

<details><summary>मूलम्</summary>

सर्वात्मकोऽहं सर्वोऽहं सर्वातीतोऽहमद्वयः ।  
केवलाखण्डबोधोऽहमानन्दोऽहं निरन्तरः ॥ ५१७ ॥
</details>

<details open><summary>विश्वास-प्रस्तुतिः</summary>

स्वाराज्यसाम्राज्यविभूतिरेषा  
भवत्कृपाश्रीमहितप्रसादात् ।  
प्राप्ता मया श्रीगुरवे महात्मने  
नमो नमस्तेऽस्तु पुनर्नमोऽस्तु ॥ ५१८ ॥
</details>

<details><summary>मूलम्</summary>

स्वाराज्यसाम्राज्यविभूतिरेषा  
भवत्कृपाश्रीमहितप्रसादात् ।  
प्राप्ता मया श्रीगुरवे महात्मने  
नमो नमस्तेऽस्तु पुनर्नमोऽस्तु ॥ ५१८ ॥
</details>

<details open><summary>विश्वास-प्रस्तुतिः</summary>

महास्वप्ने मायाकृतजनिजरामृत्युगहने  
भ्रमन्तं क्लिश्यन्तं बहुलतरतापैरनुकलम् ।  
अहङ्कारव्याघ्रव्यथितमिममत्यन्तकृपया  
प्रबोध्य प्रस्वापात्परमवितवान्मामसि गुरो ॥ ५१९ ॥
</details>

<details><summary>मूलम्</summary>

महास्वप्ने मायाकृतजनिजरामृत्युगहने  
भ्रमन्तं क्लिश्यन्तं बहुलतरतापैरनुकलम् ।  
अहङ्कारव्याघ्रव्यथितमिममत्यन्तकृपया  
प्रबोध्य प्रस्वापात्परमवितवान्मामसि गुरो ॥ ५१९ ॥
</details>

<details open><summary>विश्वास-प्रस्तुतिः</summary>

नमस्तस्मै सदेकस्मै नमश्चिन्महसे मुहुः ।  
यदेतद्विश्वरूपेण राजते गुरुराज ते ॥ ५२० ॥
</details>

<details><summary>मूलम्</summary>

नमस्तस्मै सदेकस्मै नमश्चिन्महसे मुहुः ।  
यदेतद्विश्वरूपेण राजते गुरुराज ते ॥ ५२० ॥
</details>

<details open><summary>विश्वास-प्रस्तुतिः</summary>

इति नतमवलोक्य शिष्यवर्यं  
समधिगतात्मसुखं प्रबुद्धतत्त्वम् ।  
प्रमुदितहृदयः स देशिकेन्द्रः  
पुनरिदमाह वचः परं महात्मा ॥ ५२१ ॥
</details>

<details><summary>मूलम्</summary>

इति नतमवलोक्य शिष्यवर्यं  
समधिगतात्मसुखं प्रबुद्धतत्त्वम् ।  
प्रमुदितहृदयः स देशिकेन्द्रः  
पुनरिदमाह वचः परं महात्मा ॥ ५२१ ॥
</details>

<details open><summary>विश्वास-प्रस्तुतिः</summary>

ब्रह्मप्रत्ययसन्ततिर्जगदतो ब्रह्मैव सत्सर्वतः  
पश्याध्यात्मदृशा प्रशान्तमनसा सर्वास्ववस्थास्वपि ।  
रूपादन्यदवेक्षितुं किमभितश्चक्षुष्मतां विद्यते  
तद्वद्ब्रह्मविदः सतः किमपरं बुद्धेर्विहारास्पदम् ॥ ५२२ ॥
</details>

<details><summary>मूलम्</summary>

ब्रह्मप्रत्ययसन्ततिर्जगदतो ब्रह्मैव सत्सर्वतः  
पश्याध्यात्मदृशा प्रशान्तमनसा सर्वास्ववस्थास्वपि ।  
रूपादन्यदवेक्षितुं किमभितश्चक्षुष्मतां विद्यते  
तद्वद्ब्रह्मविदः सतः किमपरं बुद्धेर्विहारास्पदम् ॥ ५२२ ॥
</details>

<details open><summary>विश्वास-प्रस्तुतिः</summary>

कस्तां परानन्दरसानुभूति -  
मुत्सृज्य शून्येषु रमेत विद्वान् ।  
चन्द्रे महाह्लादिनि दीप्यमाने  
चित्रेन्दुमालोकयितुं क इच्छेत् ॥ ५२३ ॥
</details>

<details><summary>मूलम्</summary>

कस्तां परानन्दरसानुभूति -  
मुत्सृज्य शून्येषु रमेत विद्वान् ।  
चन्द्रे महाह्लादिनि दीप्यमाने  
चित्रेन्दुमालोकयितुं क इच्छेत् ॥ ५२३ ॥
</details>

<details open><summary>विश्वास-प्रस्तुतिः</summary>

असत्पदार्थानुभवे न किञ्चि -  
न्न ह्यस्ति तृप्तिर्न च दुःखहानिः ।  
तदद्वयानन्दरसानुभूत्या  
तृप्तः सुखं तिष्ठ सदात्मनिष्ठया ॥ ५२४ ॥
</details>

<details><summary>मूलम्</summary>

असत्पदार्थानुभवे न किञ्चि -  
न्न ह्यस्ति तृप्तिर्न च दुःखहानिः ।  
तदद्वयानन्दरसानुभूत्या  
तृप्तः सुखं तिष्ठ सदात्मनिष्ठया ॥ ५२४ ॥
</details>

<details open><summary>विश्वास-प्रस्तुतिः</summary>

स्वमेव सर्वतः पश्यन्मन्यमानः स्वमद्वयम् ।  
स्वानन्दमनुभुञ्जानः कालं नय महामते ॥ ५२५ ॥
</details>

<details><summary>मूलम्</summary>

स्वमेव सर्वतः पश्यन्मन्यमानः स्वमद्वयम् ।  
स्वानन्दमनुभुञ्जानः कालं नय महामते ॥ ५२५ ॥
</details>

<details open><summary>विश्वास-प्रस्तुतिः</summary>

अखण्डबोधात्मनि निर्विकल्पे  
विकल्पनं व्योम्नि पुरः प्रकल्पनम् ।  
तदद्वयानन्दमयात्मना सदा  
शान्तिं परामेत्य भजस्व मौनम् ॥ ५२६ ॥
</details>

<details><summary>मूलम्</summary>

अखण्डबोधात्मनि निर्विकल्पे  
विकल्पनं व्योम्नि पुरः प्रकल्पनम् ।  
तदद्वयानन्दमयात्मना सदा  
शान्तिं परामेत्य भजस्व मौनम् ॥ ५२६ ॥
</details>

<details open><summary>विश्वास-प्रस्तुतिः</summary>

तूष्णीमवस्था परमोपशान्ति -  
र्बुद्धेरसत्कल्पविकल्पहेतोः ।  
ब्रह्मात्मना ब्रह्मविदो महात्मनो  
यत्राद्वयानन्दसुखं निरन्तरम् ॥ ५२७ ॥
</details>

<details><summary>मूलम्</summary>

तूष्णीमवस्था परमोपशान्ति -  
र्बुद्धेरसत्कल्पविकल्पहेतोः ।  
ब्रह्मात्मना ब्रह्मविदो महात्मनो  
यत्राद्वयानन्दसुखं निरन्तरम् ॥ ५२७ ॥
</details>

<details open><summary>विश्वास-प्रस्तुतिः</summary>

नास्ति निर्वासनान्मौनात्परं सुखकृदुत्तमम् ।  
विज्ञातात्मस्वरूपस्य स्वानन्दरसपायिनः ॥ ५२८ ॥
</details>

<details><summary>मूलम्</summary>

नास्ति निर्वासनान्मौनात्परं सुखकृदुत्तमम् ।  
विज्ञातात्मस्वरूपस्य स्वानन्दरसपायिनः ॥ ५२८ ॥
</details>

<details open><summary>विश्वास-प्रस्तुतिः</summary>

गच्छंस्तिष्ठन्नुपविशञ्शयानो वान्यथापि वा ।  
यथेच्छया वसेद्विद्वानात्मारामः सदा मुनिः ॥ ५२९ ॥
</details>

<details><summary>मूलम्</summary>

गच्छंस्तिष्ठन्नुपविशञ्शयानो वान्यथापि वा ।  
यथेच्छया वसेद्विद्वानात्मारामः सदा मुनिः ॥ ५२९ ॥
</details>

<details open><summary>विश्वास-प्रस्तुतिः</summary>

न देशकालासनदिग्यमादि -  
लक्ष्याद्यपेक्षा प्रतिबद्धवृत्तेः ।  
संसिद्धतत्त्वस्य महात्मनोऽस्ति  
स्ववेदने का नियमाद्यवस्था ॥ ५३० ॥
</details>

<details><summary>मूलम्</summary>

न देशकालासनदिग्यमादि -  
लक्ष्याद्यपेक्षा प्रतिबद्धवृत्तेः ।  
संसिद्धतत्त्वस्य महात्मनोऽस्ति  
स्ववेदने का नियमाद्यवस्था ॥ ५३० ॥
</details>

<details open><summary>विश्वास-प्रस्तुतिः</summary>

घटोऽयमिति विज्ञातुं नियमः कोऽन्वपेक्ष्यते ।  
विना प्रमाणसुष्ठुत्वं यस्मिन्सति पदार्थधीः ॥ ५३१ ॥
</details>

<details><summary>मूलम्</summary>

घटोऽयमिति विज्ञातुं नियमः कोऽन्वपेक्ष्यते ।  
विना प्रमाणसुष्ठुत्वं यस्मिन्सति पदार्थधीः ॥ ५३१ ॥
</details>

<details open><summary>विश्वास-प्रस्तुतिः</summary>

अयमात्मा नित्यसिद्धः प्रमाणे सति भासते ।  
न देशं नापि वा कालं न शुद्धिं वाप्यपेक्षते ॥ ५३२ ॥
</details>

<details><summary>मूलम्</summary>

अयमात्मा नित्यसिद्धः प्रमाणे सति भासते ।  
न देशं नापि वा कालं न शुद्धिं वाप्यपेक्षते ॥ ५३२ ॥
</details>

<details open><summary>विश्वास-प्रस्तुतिः</summary>

देवदत्तोऽहमित्येतद्विज्ञानं निरपेक्षकम् ।  
तद्वद्ब्रह्मविदोऽप्यस्य ब्रह्माहमिति वेदनम् ॥ ५३३ ॥
</details>

<details><summary>मूलम्</summary>

देवदत्तोऽहमित्येतद्विज्ञानं निरपेक्षकम् ।  
तद्वद्ब्रह्मविदोऽप्यस्य ब्रह्माहमिति वेदनम् ॥ ५३३ ॥
</details>

<details open><summary>विश्वास-प्रस्तुतिः</summary>

भानुनेव जगत्सर्वं भासते यस्य तेजसा ।  
अनात्मकमसत्तुच्छं किं नु तस्यावभासकम् ॥ ५३४ ॥
</details>

<details><summary>मूलम्</summary>

भानुनेव जगत्सर्वं भासते यस्य तेजसा ।  
अनात्मकमसत्तुच्छं किं नु तस्यावभासकम् ॥ ५३४ ॥
</details>

<details open><summary>विश्वास-प्रस्तुतिः</summary>

वेदशास्त्रपुराणानि भूतानि सकलान्यपि ।  
येनार्थवन्ति तं किं नु विज्ञातारं प्रकाशयेत् ॥ ५३५ ॥
</details>

<details><summary>मूलम्</summary>

वेदशास्त्रपुराणानि भूतानि सकलान्यपि ।  
येनार्थवन्ति तं किं नु विज्ञातारं प्रकाशयेत् ॥ ५३५ ॥
</details>

<details open><summary>विश्वास-प्रस्तुतिः</summary>

एष स्वयञ्ज्योतिरनन्तशक्ति -  
रात्माप्रमेयः सकलानुभूतिः ।  
यमेव विज्ञाय विमुक्तबन्धो  
जयत्ययं ब्रह्मविदुत्तमोत्तमः ॥ ५३६ ॥
</details>

<details><summary>मूलम्</summary>

एष स्वयञ्ज्योतिरनन्तशक्ति -  
रात्माप्रमेयः सकलानुभूतिः ।  
यमेव विज्ञाय विमुक्तबन्धो  
जयत्ययं ब्रह्मविदुत्तमोत्तमः ॥ ५३६ ॥
</details>

<details open><summary>विश्वास-प्रस्तुतिः</summary>

न खिद्यते नो विषयैः प्रमोदते  
न सज्जते नापि विरज्यते च ।  
स्वस्मिन्सदा क्रीडति नन्दति स्वयं  
निरन्तरानन्दरसेन तृप्तः ॥ ५३७ ॥
</details>

<details><summary>मूलम्</summary>

न खिद्यते नो विषयैः प्रमोदते  
न सज्जते नापि विरज्यते च ।  
स्वस्मिन्सदा क्रीडति नन्दति स्वयं  
निरन्तरानन्दरसेन तृप्तः ॥ ५३७ ॥
</details>

<details open><summary>विश्वास-प्रस्तुतिः</summary>

क्षुधां देहव्यथां त्यक्त्वा बालः क्रीडति वस्तुनि ।  
तथैव विद्वान्रमते निर्ममो निरहं सुखी ॥ ५३८ ॥
</details>

<details><summary>मूलम्</summary>

क्षुधां देहव्यथां त्यक्त्वा बालः क्रीडति वस्तुनि ।  
तथैव विद्वान्रमते निर्ममो निरहं सुखी ॥ ५३८ ॥
</details>

<details open><summary>विश्वास-प्रस्तुतिः</summary>

चिन्ताशून्यमदैन्यभैक्षमशनं पानं सरिद्वारिषु  
स्वातन्त्र्येण निरङ्कुशा स्थितिरभीर्निद्रा श्मशाने वने ।  
वस्त्रं क्षालनशोषणादिरहितं दिग्वास्तु शय्या मही  
सञ्चारो निगमान्तवीथिषु विदां क्रीडा परे ब्रह्मणि ॥ ५३९ ॥
</details>

<details><summary>मूलम्</summary>

चिन्ताशून्यमदैन्यभैक्षमशनं पानं सरिद्वारिषु  
स्वातन्त्र्येण निरङ्कुशा स्थितिरभीर्निद्रा श्मशाने वने ।  
वस्त्रं क्षालनशोषणादिरहितं दिग्वास्तु शय्या मही  
सञ्चारो निगमान्तवीथिषु विदां क्रीडा परे ब्रह्मणि ॥ ५३९ ॥
</details>

<details open><summary>विश्वास-प्रस्तुतिः</summary>

विमानमालम्ब्य शरीरमेतत्  
भुनक्त्यशेषान्विषयानुपस्थितान् ।  
परेच्छया बालवदात्मवेत्ता  
योऽव्यक्तलिङ्गोऽननुषक्तबाह्यः ॥ ५४० ॥
</details>

<details><summary>मूलम्</summary>

विमानमालम्ब्य शरीरमेतत्  
भुनक्त्यशेषान्विषयानुपस्थितान् ।  
परेच्छया बालवदात्मवेत्ता  
योऽव्यक्तलिङ्गोऽननुषक्तबाह्यः ॥ ५४० ॥
</details>

<details open><summary>विश्वास-प्रस्तुतिः</summary>

दिगम्बरो वापि च साम्बरो वा  
त्वगम्बरो वापि चिदम्बरस्थः ।  
उन्मत्तवद्वापि च बालवद्वा  
पिशाचवद्वापि चरत्यवन्याम् ॥ ५४१ ॥
</details>

<details><summary>मूलम्</summary>

दिगम्बरो वापि च साम्बरो वा  
त्वगम्बरो वापि चिदम्बरस्थः ।  
उन्मत्तवद्वापि च बालवद्वा  
पिशाचवद्वापि चरत्यवन्याम् ॥ ५४१ ॥
</details>

<details open><summary>विश्वास-प्रस्तुतिः</summary>

कामान्नी कामरूपी संश्चरत्येकचरो मुनिः ।  
स्वात्मनैव सदा तुष्टः स्वयं सर्वात्मना स्थितः ॥ ५४२ ॥
</details>

<details><summary>मूलम्</summary>

कामान्नी कामरूपी संश्चरत्येकचरो मुनिः ।  
स्वात्मनैव सदा तुष्टः स्वयं सर्वात्मना स्थितः ॥ ५४२ ॥
</details>

<details open><summary>विश्वास-प्रस्तुतिः</summary>

क्वचिन्मूढो विद्वान्क्वचिदपि महाराजविभवः  
क्वचिद्भ्रान्तः सौम्यः क्वचिदजगराचारकलितः ।  
क्वचित्पात्रीभूतः क्वचिदवमतः क्वाप्यविदित -  
श्चरत्येवं प्राज्ञः सततपरमानन्दसुखितः ॥ ५४३ ॥
</details>

<details><summary>मूलम्</summary>

क्वचिन्मूढो विद्वान्क्वचिदपि महाराजविभवः  
क्वचिद्भ्रान्तः सौम्यः क्वचिदजगराचारकलितः ।  
क्वचित्पात्रीभूतः क्वचिदवमतः क्वाप्यविदित -  
श्चरत्येवं प्राज्ञः सततपरमानन्दसुखितः ॥ ५४३ ॥
</details>

<details open><summary>विश्वास-प्रस्तुतिः</summary>

निर्धनोऽपि सदा तुष्टोऽप्यसहायो महाबलः ।  
नित्यतृप्तोऽप्यभुञ्जानोऽप्यसमः समदर्शनः ॥ ५४४ ॥
</details>

<details><summary>मूलम्</summary>

निर्धनोऽपि सदा तुष्टोऽप्यसहायो महाबलः ।  
नित्यतृप्तोऽप्यभुञ्जानोऽप्यसमः समदर्शनः ॥ ५४४ ॥
</details>

<details open><summary>विश्वास-प्रस्तुतिः</summary>

अपि कुर्वन्नकुर्वाणश्चाभोक्ता फलभोग्यपि ।  
शरीर्यप्यशरीर्येष परिच्छिन्नोऽपि सर्वगः ॥ ५४५ ॥
</details>

<details><summary>मूलम्</summary>

अपि कुर्वन्नकुर्वाणश्चाभोक्ता फलभोग्यपि ।  
शरीर्यप्यशरीर्येष परिच्छिन्नोऽपि सर्वगः ॥ ५४५ ॥
</details>

<details open><summary>विश्वास-प्रस्तुतिः</summary>

अशरीरं सदा सन्तमिमं ब्रह्मविदं क्वचित् ।  
प्रियाप्रिये न स्पृशतस्तथैव च शुभाशुभे ॥ ५४६ ॥
</details>

<details><summary>मूलम्</summary>

अशरीरं सदा सन्तमिमं ब्रह्मविदं क्वचित् ।  
प्रियाप्रिये न स्पृशतस्तथैव च शुभाशुभे ॥ ५४६ ॥
</details>

<details open><summary>विश्वास-प्रस्तुतिः</summary>

स्थूलादिसम्बन्धवतोऽभिमानिनः  
सुखं च दुःखं च शुभाशुभे च ।  
विध्वस्तबन्धस्य सदात्मनो मुनेः  
कुतः शुभं वाप्यशुभं फलं वा ॥ ५४७ ॥
</details>

<details><summary>मूलम्</summary>

स्थूलादिसम्बन्धवतोऽभिमानिनः  
सुखं च दुःखं च शुभाशुभे च ।  
विध्वस्तबन्धस्य सदात्मनो मुनेः  
कुतः शुभं वाप्यशुभं फलं वा ॥ ५४७ ॥
</details>

<details open><summary>विश्वास-प्रस्तुतिः</summary>

तमसा ग्रस्तवद्भानादग्रस्तोऽपि रविर्जनैः ।  
ग्रस्त इत्युच्यते भ्रान्त्या ह्यज्ञात्वा वस्तुलक्षणम् ॥ ५४८ ॥
</details>

<details><summary>मूलम्</summary>

तमसा ग्रस्तवद्भानादग्रस्तोऽपि रविर्जनैः ।  
ग्रस्त इत्युच्यते भ्रान्त्या ह्यज्ञात्वा वस्तुलक्षणम् ॥ ५४८ ॥
</details>

<details open><summary>विश्वास-प्रस्तुतिः</summary>

तद्वद्देहादिबन्धेभ्यो विमुक्तं ब्रह्मवित्तमम् ।  
पश्यन्ति देहिवन्मूढाः शरीराभासदर्शनात् ॥ ५४९ ॥
</details>

<details><summary>मूलम्</summary>

तद्वद्देहादिबन्धेभ्यो विमुक्तं ब्रह्मवित्तमम् ।  
पश्यन्ति देहिवन्मूढाः शरीराभासदर्शनात् ॥ ५४९ ॥
</details>

<details open><summary>विश्वास-प्रस्तुतिः</summary>

अहिनिर्ल्वयनीवायं मुक्तदेहस्तु तिष्ठति ।  
इतस्ततश्चाल्यमानो यत्किञ्चित्प्राणवायुना ॥ ५५० ॥
</details>

<details><summary>मूलम्</summary>

अहिनिर्ल्वयनीवायं मुक्तदेहस्तु तिष्ठति ।  
इतस्ततश्चाल्यमानो यत्किञ्चित्प्राणवायुना ॥ ५५० ॥
</details>

<details open><summary>विश्वास-प्रस्तुतिः</summary>

स्रोतसा नीयते दारु यथा निम्नोन्नतस्थलम् ।  
दैवेन नीयते देहो यथाकालोपभुक्तिषु ॥ ५५१ ॥
</details>

<details><summary>मूलम्</summary>

स्रोतसा नीयते दारु यथा निम्नोन्नतस्थलम् ।  
दैवेन नीयते देहो यथाकालोपभुक्तिषु ॥ ५५१ ॥
</details>

<details open><summary>विश्वास-प्रस्तुतिः</summary>

प्रारब्धकर्मपरिकल्पितवासनाभिः  
संसारिवच्चरति भुक्तिषु मुक्तदेहः ।  
सिद्धः स्वयं वसति साक्षिवदत्र तूष्णीं  
चक्रस्य मूलमिव कल्पविकल्पशून्यः ॥ ५५२ ॥
</details>

<details><summary>मूलम्</summary>

प्रारब्धकर्मपरिकल्पितवासनाभिः  
संसारिवच्चरति भुक्तिषु मुक्तदेहः ।  
सिद्धः स्वयं वसति साक्षिवदत्र तूष्णीं  
चक्रस्य मूलमिव कल्पविकल्पशून्यः ॥ ५५२ ॥
</details>

<details open><summary>विश्वास-प्रस्तुतिः</summary>

नैवेन्द्रियाणि विषयेषु नियुङ्क्त एष  
नैवापयुङ्क्त उपदर्शनलक्षणस्थः ।  
नैव क्रियाफलमपीषदपेक्षते स  
स्वानन्दसान्द्ररसपानसुमत्तचित्तः ॥ ५५३ ॥
</details>

<details><summary>मूलम्</summary>

नैवेन्द्रियाणि विषयेषु नियुङ्क्त एष  
नैवापयुङ्क्त उपदर्शनलक्षणस्थः ।  
नैव क्रियाफलमपीषदपेक्षते स  
स्वानन्दसान्द्ररसपानसुमत्तचित्तः ॥ ५५३ ॥
</details>

<details open><summary>विश्वास-प्रस्तुतिः</summary>

लक्ष्यालक्ष्यगतिं त्यक्त्वा यस्तिष्ठेत्केवलात्मना ।  
शिव एव स्वयं साक्षादयं ब्रह्मविदुत्तमः ॥ ५५४ ॥
</details>

<details><summary>मूलम्</summary>

लक्ष्यालक्ष्यगतिं त्यक्त्वा यस्तिष्ठेत्केवलात्मना ।  
शिव एव स्वयं साक्षादयं ब्रह्मविदुत्तमः ॥ ५५४ ॥
</details>

<details open><summary>विश्वास-प्रस्तुतिः</summary>

जीवन्नेव सदा मुक्तः कृतार्थो ब्रह्मवित्तमः ।  
उपाधिनाशाद्ब्रह्मैव सद्ब्रह्माप्येति निर्द्वयम् ॥ ५५५ ॥
</details>

<details><summary>मूलम्</summary>

जीवन्नेव सदा मुक्तः कृतार्थो ब्रह्मवित्तमः ।  
उपाधिनाशाद्ब्रह्मैव सद्ब्रह्माप्येति निर्द्वयम् ॥ ५५५ ॥
</details>

<details open><summary>विश्वास-प्रस्तुतिः</summary>

शैलूषो वेषसद्भावाभावयोश्च यथा पुमान् ।  
तथैव ब्रह्मविच्छ्रेष्ठः सदा ब्रह्मैव नापरः ॥ ५५६ ॥
</details>

<details><summary>मूलम्</summary>

शैलूषो वेषसद्भावाभावयोश्च यथा पुमान् ।  
तथैव ब्रह्मविच्छ्रेष्ठः सदा ब्रह्मैव नापरः ॥ ५५६ ॥
</details>

<details open><summary>विश्वास-प्रस्तुतिः</summary>

यत्र क्वापि विशीर्णं पर्णमिव तरोर्वपुः पतनात् ।  
ब्रह्मीभूतस्य यतेः प्रागेव हि तच्चिदग्निना दग्धम् ॥ ५५७ ॥
</details>

<details><summary>मूलम्</summary>

यत्र क्वापि विशीर्णं पर्णमिव तरोर्वपुः पतनात् ।  
ब्रह्मीभूतस्य यतेः प्रागेव हि तच्चिदग्निना दग्धम् ॥ ५५७ ॥
</details>

<details open><summary>विश्वास-प्रस्तुतिः</summary>

सदात्मनि ब्रह्मणि तिष्ठतो मुनेः  
पूर्णाद्वयानन्दमयात्मना सदा ।  
न देशकालाद्युचितप्रतीक्षा  
त्वङ्मांसविट्पिण्डविसर्जनाय ॥ ५५८ ॥
</details>

<details><summary>मूलम्</summary>

सदात्मनि ब्रह्मणि तिष्ठतो मुनेः  
पूर्णाद्वयानन्दमयात्मना सदा ।  
न देशकालाद्युचितप्रतीक्षा  
त्वङ्मांसविट्पिण्डविसर्जनाय ॥ ५५८ ॥
</details>

<details open><summary>विश्वास-प्रस्तुतिः</summary>

देहस्य मोक्षो नो मोक्षो न दण्डस्य कमण्डलोः ।  
अविद्याहृदयग्रन्थिमोक्षो मोक्षो यतस्ततः ॥ ५५९ ॥
</details>

<details><summary>मूलम्</summary>

देहस्य मोक्षो नो मोक्षो न दण्डस्य कमण्डलोः ।  
अविद्याहृदयग्रन्थिमोक्षो मोक्षो यतस्ततः ॥ ५५९ ॥
</details>

<details open><summary>विश्वास-प्रस्तुतिः</summary>

कुल्यायामथ नद्यां वा शिवक्षेत्रेऽपि चत्वरे ।  
पर्णं पतति चेत्तेन तरोः किं नु शुभाशुभम् ॥ ५६० ॥
</details>

<details><summary>मूलम्</summary>

कुल्यायामथ नद्यां वा शिवक्षेत्रेऽपि चत्वरे ।  
पर्णं पतति चेत्तेन तरोः किं नु शुभाशुभम् ॥ ५६० ॥
</details>

<details open><summary>विश्वास-प्रस्तुतिः</summary>

पत्रस्य पुष्पस्य फलस्य नाशव -  
द्देहेन्द्रियप्राणधियां विनाशः ।  
नैवात्मनः स्वस्य सदात्मकस्या -  
नन्दाकृतेर्वृक्षवदास्त एषः ॥ ५६१ ॥
</details>

<details><summary>मूलम्</summary>

पत्रस्य पुष्पस्य फलस्य नाशव -  
द्देहेन्द्रियप्राणधियां विनाशः ।  
नैवात्मनः स्वस्य सदात्मकस्या -  
नन्दाकृतेर्वृक्षवदास्त एषः ॥ ५६१ ॥
</details>

<details open><summary>विश्वास-प्रस्तुतिः</summary>

प्रज्ञानघन इत्यात्मलक्षणं सत्यसूचकम् ।  
अनूद्यौपाधिकस्यैव कथयन्ति विनाशनम् ॥ ५६२ ॥
</details>

<details><summary>मूलम्</summary>

प्रज्ञानघन इत्यात्मलक्षणं सत्यसूचकम् ।  
अनूद्यौपाधिकस्यैव कथयन्ति विनाशनम् ॥ ५६२ ॥
</details>

<details open><summary>विश्वास-प्रस्तुतिः</summary>

अविनाशी वा अरेयमात्मेति श्रुतिरात्मनः ।  
प्रब्रवीत्यविनाशित्वं विनश्यत्सु विकारिषु ॥ ५६३ ॥
</details>

<details><summary>मूलम्</summary>

अविनाशी वा अरेयमात्मेति श्रुतिरात्मनः ।  
प्रब्रवीत्यविनाशित्वं विनश्यत्सु विकारिषु ॥ ५६३ ॥
</details>

<details open><summary>विश्वास-प्रस्तुतिः</summary>

पाषाणवृक्षतृणधान्यकटाम्बराद्या  
दग्धा भवन्ति हि मृदेव यथा तथैव ।  
देहेन्द्रियासुमनआदि समस्तदृश्यं  
ज्ञानाग्निदग्धमुपयाति परात्मभावम् ॥ ५६४ ॥
</details>

<details><summary>मूलम्</summary>

पाषाणवृक्षतृणधान्यकटाम्बराद्या  
दग्धा भवन्ति हि मृदेव यथा तथैव ।  
देहेन्द्रियासुमनआदि समस्तदृश्यं  
ज्ञानाग्निदग्धमुपयाति परात्मभावम् ॥ ५६४ ॥
</details>

<details open><summary>विश्वास-प्रस्तुतिः</summary>

विलक्षणं यथा ध्वान्तं लीयते भानुतेजसि ।  
तथैव सकलं दृश्यं ब्रह्मणि प्रविलीयते ॥ ५६५ ॥
</details>

<details><summary>मूलम्</summary>

विलक्षणं यथा ध्वान्तं लीयते भानुतेजसि ।  
तथैव सकलं दृश्यं ब्रह्मणि प्रविलीयते ॥ ५६५ ॥
</details>

<details open><summary>विश्वास-प्रस्तुतिः</summary>

घटे नष्टे यथा व्योम व्योमैव भवति स्फुटम् ।  
तथैवोपाधिविलये ब्रह्मैव ब्रह्मवित्स्वयम् ॥ ५६६ ॥
</details>

<details><summary>मूलम्</summary>

घटे नष्टे यथा व्योम व्योमैव भवति स्फुटम् ।  
तथैवोपाधिविलये ब्रह्मैव ब्रह्मवित्स्वयम् ॥ ५६६ ॥
</details>

<details open><summary>विश्वास-प्रस्तुतिः</summary>

क्षीरं क्षीरे यथा क्षिप्तं तैलं तैले जलं जले ।  
संयुक्तमेकतां याति तथात्मन्यात्मविन्मुनिः ॥ ५६७ ॥
</details>

<details><summary>मूलम्</summary>

क्षीरं क्षीरे यथा क्षिप्तं तैलं तैले जलं जले ।  
संयुक्तमेकतां याति तथात्मन्यात्मविन्मुनिः ॥ ५६७ ॥
</details>

<details open><summary>विश्वास-प्रस्तुतिः</summary>

एवं विदेहकैवल्यं सन्मात्रत्वमखण्डितम् ।  
ब्रह्मभावं प्रपद्यैष यतिर्नावर्तते पुनः ॥ ५६८ ॥
</details>

<details><summary>मूलम्</summary>

एवं विदेहकैवल्यं सन्मात्रत्वमखण्डितम् ।  
ब्रह्मभावं प्रपद्यैष यतिर्नावर्तते पुनः ॥ ५६८ ॥
</details>

<details open><summary>विश्वास-प्रस्तुतिः</summary>

सदात्मैकत्वविज्ञानदग्धाविद्यादिवर्ष्मणः ।  
अमुष्य ब्रह्मभूतत्वाद्ब्रह्मणः कुत उद्भवः ॥ ५६९ ॥
</details>

<details><summary>मूलम्</summary>

सदात्मैकत्वविज्ञानदग्धाविद्यादिवर्ष्मणः ।  
अमुष्य ब्रह्मभूतत्वाद्ब्रह्मणः कुत उद्भवः ॥ ५६९ ॥
</details>

<details open><summary>विश्वास-प्रस्तुतिः</summary>

मायाक्लृप्तौ बन्धमोक्षौ न स्तः स्वात्मनि वस्तुतः ।  
यथा रज्जौ निष्क्रियायां सर्पाभासविनिर्गमौ ॥ ५७० ॥
</details>

<details><summary>मूलम्</summary>

मायाक्लृप्तौ बन्धमोक्षौ न स्तः स्वात्मनि वस्तुतः ।  
यथा रज्जौ निष्क्रियायां सर्पाभासविनिर्गमौ ॥ ५७० ॥
</details>

<details open><summary>विश्वास-प्रस्तुतिः</summary>

आवृतेः सदासत्त्वाभ्यां वक्तव्ये बन्धमोक्षणे ।  
नावृतिर्ब्रह्मणः काचिदन्याभावादनावृतम् ।  
यद्यस्त्यद्वैतहानिः स्याद्द्वैतं नो सहते श्रुतिः ॥ ५७१ ॥
</details>

<details><summary>मूलम्</summary>

आवृतेः सदासत्त्वाभ्यां वक्तव्ये बन्धमोक्षणे ।  
नावृतिर्ब्रह्मणः काचिदन्याभावादनावृतम् ।  
यद्यस्त्यद्वैतहानिः स्याद्द्वैतं नो सहते श्रुतिः ॥ ५७१ ॥
</details>

<details open><summary>विश्वास-प्रस्तुतिः</summary>

बन्धश्च मोक्षश्च मृषैव मूढा  
बुद्धेर्गुणं वस्तुनि कल्पयन्ति ।  
दृगावृतिं मेघकृतां यथा रवौ  
यतोऽद्वयासङ्गचिदेकमक्षरम् ॥ ५७२ ॥
</details>

<details><summary>मूलम्</summary>

बन्धश्च मोक्षश्च मृषैव मूढा  
बुद्धेर्गुणं वस्तुनि कल्पयन्ति ।  
दृगावृतिं मेघकृतां यथा रवौ  
यतोऽद्वयासङ्गचिदेकमक्षरम् ॥ ५७२ ॥
</details>

<details open><summary>विश्वास-प्रस्तुतिः</summary>

अस्तीति प्रत्ययो यश्च  
यश्च नास्तीति वस्तुनि ।  
बुद्धेरेव गुणावेतौ  
न तु नित्यस्य वस्तुनः ॥ ५७३ ॥
</details>

<details><summary>मूलम्</summary>

अस्तीति प्रत्ययो यश्च  
यश्च नास्तीति वस्तुनि ।  
बुद्धेरेव गुणावेतौ  
न तु नित्यस्य वस्तुनः ॥ ५७३ ॥
</details>

<details open><summary>विश्वास-प्रस्तुतिः</summary>

अतस्तौ मायया क्लृप्तौ बन्धमोक्षौ न चात्मनि  
निष्कले निष्क्रिये शान्ते निरवद्ये निरञ्जने ।  
अद्वितीये परे तत्त्वे व्योमवत्कल्पना कुतः ॥ ५७४ ॥
</details>

<details><summary>मूलम्</summary>

अतस्तौ मायया क्लृप्तौ बन्धमोक्षौ न चात्मनि  
निष्कले निष्क्रिये शान्ते निरवद्ये निरञ्जने ।  
अद्वितीये परे तत्त्वे व्योमवत्कल्पना कुतः ॥ ५७४ ॥
</details>

<details open><summary>विश्वास-प्रस्तुतिः</summary>

न निरोधो न चोत्पत्ति -  
र्न बन्धो न च साधकः ।  
न मुमुक्षुर्न वै मुक्त  
इत्येषा परमार्थता ॥ ५७५ ॥
</details>

<details><summary>मूलम्</summary>

न निरोधो न चोत्पत्ति -  
र्न बन्धो न च साधकः ।  
न मुमुक्षुर्न वै मुक्त  
इत्येषा परमार्थता ॥ ५७५ ॥
</details>

<details open><summary>विश्वास-प्रस्तुतिः</summary>

सकलनिगमचूडास्वान्तसिद्धान्तगुह्यं  
परमिदमतिगुह्यं दर्शितं ते मयाद्य ।  
अपगतकलिदोषः कामनिर्मुक्तबुद्धि -  
स्तदतुलमसकृत्त्वं भावयेदं मुमुक्षुः ॥ ५७६ ॥
</details>

<details><summary>मूलम्</summary>

सकलनिगमचूडास्वान्तसिद्धान्तगुह्यं  
परमिदमतिगुह्यं दर्शितं ते मयाद्य ।  
अपगतकलिदोषः कामनिर्मुक्तबुद्धि -  
स्तदतुलमसकृत्त्वं भावयेदं मुमुक्षुः ॥ ५७६ ॥
</details>

<details open><summary>विश्वास-प्रस्तुतिः</summary>

इति श्रुत्वा गुरोर्वाक्यं  
प्रश्रयेण कृतानतिः ।  
स तेन समनुज्ञातो  
ययौ निर्मुक्तबन्धनः ॥ ५७७ ॥
</details>

<details><summary>मूलम्</summary>

इति श्रुत्वा गुरोर्वाक्यं  
प्रश्रयेण कृतानतिः ।  
स तेन समनुज्ञातो  
ययौ निर्मुक्तबन्धनः ॥ ५७७ ॥
</details>

<details open><summary>विश्वास-प्रस्तुतिः</summary>

गुरुरेष सदानन्द -  
सिन्धौ निर्मग्नमानसः ।  
पावयन्वसुधां सर्वां  
विचचार निरन्तरः ॥ ५७८ ॥
</details>

<details><summary>मूलम्</summary>

गुरुरेष सदानन्द -  
सिन्धौ निर्मग्नमानसः ।  
पावयन्वसुधां सर्वां  
विचचार निरन्तरः ॥ ५७८ ॥
</details>

<details open><summary>विश्वास-प्रस्तुतिः</summary>

इत्याचार्यस्य शिष्यस्य  
संवादेनात्मलक्षणम् ।  
निरूपितं मुमुक्षूणां  
सुखबोधोपपत्तये ॥ ५७९ ॥
</details>

<details><summary>मूलम्</summary>

इत्याचार्यस्य शिष्यस्य  
संवादेनात्मलक्षणम् ।  
निरूपितं मुमुक्षूणां  
सुखबोधोपपत्तये ॥ ५७९ ॥
</details>

<details open><summary>विश्वास-प्रस्तुतिः</summary>

हितमिदमुपदेशमाद्रियन्तां  
विहितनिरस्तसमस्तचित्तदोषाः ।  
भवसुखविरताः प्रशान्तचित्ताः  
श्रुतिरसिका यतयो मुमुक्षवो ये ॥ ५८० ॥
</details>

<details><summary>मूलम्</summary>

हितमिदमुपदेशमाद्रियन्तां  
विहितनिरस्तसमस्तचित्तदोषाः ।  
भवसुखविरताः प्रशान्तचित्ताः  
श्रुतिरसिका यतयो मुमुक्षवो ये ॥ ५८० ॥
</details>

<details open><summary>विश्वास-प्रस्तुतिः</summary>

संसाराध्वनि तापभानुकिरणप्रोद्भूतदाहव्यथा -  
खिन्नानां जलकाङ्क्षया मरुभुवि भ्रान्त्या परिभ्राम्यताम् ।  
अत्यासन्नसुधाम्बुधिं सुखकरं ब्रह्माद्वयं दर्शय -  
न्त्येषा शङ्करभारती विजयते निर्वाणसन्दायिनी ॥ ५८१ ॥
</details>

<details><summary>मूलम्</summary>

संसाराध्वनि तापभानुकिरणप्रोद्भूतदाहव्यथा -  
खिन्नानां जलकाङ्क्षया मरुभुवि भ्रान्त्या परिभ्राम्यताम् ।  
अत्यासन्नसुधाम्बुधिं सुखकरं ब्रह्माद्वयं दर्शय -  
न्त्येषा शङ्करभारती विजयते निर्वाणसन्दायिनी ॥ ५८१ ॥
</details>

इति श्रीमत्परमहंसपरिव्राजकाचार्यस्य श्रीगोविन्दभगवत्पूज्यपादशिष्यस्य
श्रीमच्छङ्करभगवतः कृतौ विवेकचूडामणिः समाप्तः ॥
