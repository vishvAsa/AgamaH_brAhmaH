<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | छान्दोग्योपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/upaniShat/120-sangrahaH/ChAndogyopaniShat/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/upaniShat/120-sangrahaH/ChAndogyopaniShat/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="छान्दोग्योपनिषत्">
  <meta property="og:description" content="छान्दोग्योपनिषत्
॥ अथ छान्दोग्योपनिषत् ॥
ॐ आप्यायन्तु ममाङ्गानि वाक्प्राणश्च्क्षुः
श्रोत्रमथो बलमिन्द्रियाणि च सर्वाणि ।
सर्वं ब्रह्मौपनिषदं माहं ब्रह्म निराकुर्यां मा मा ब्रह्म
निराकरोदनिकारणमस्त्वनिकारणं मेऽस्तु ।
तदात्मनि निरते य उपनिषत्सु धर्मास्ते
मयि सन्तु ते मयि सन्तु ॥
॥ ॐ शान्तिः शान्तिः शान्तिः ॥
॥ प्रथमोऽध्यायः ॥
ओमित्येतदक्षरमुद्गीथमुपासीत ।
ओमिति ह्युद्गायति तस्योपव्याख्यानम् ॥ १.१.१॥
एषां भूतानां पृथिवी रसः पृथिव्या अपो रसः ।
अपामोषधयो रस ओषधीनां पुरुषो रसः
पुरुषस्य वाग्रसो वाच ऋग्रस ऋचः साम रसः
साम्न उद्गीथो रसः ॥ १.१.२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="छान्दोग्योपनिषत्">
  <meta itemprop="description" content="छान्दोग्योपनिषत्
॥ अथ छान्दोग्योपनिषत् ॥
ॐ आप्यायन्तु ममाङ्गानि वाक्प्राणश्च्क्षुः
श्रोत्रमथो बलमिन्द्रियाणि च सर्वाणि ।
सर्वं ब्रह्मौपनिषदं माहं ब्रह्म निराकुर्यां मा मा ब्रह्म
निराकरोदनिकारणमस्त्वनिकारणं मेऽस्तु ।
तदात्मनि निरते य उपनिषत्सु धर्मास्ते
मयि सन्तु ते मयि सन्तु ॥
॥ ॐ शान्तिः शान्तिः शान्तिः ॥
॥ प्रथमोऽध्यायः ॥
ओमित्येतदक्षरमुद्गीथमुपासीत ।
ओमिति ह्युद्गायति तस्योपव्याख्यानम् ॥ १.१.१॥
एषां भूतानां पृथिवी रसः पृथिव्या अपो रसः ।
अपामोषधयो रस ओषधीनां पुरुषो रसः
पुरुषस्य वाग्रसो वाच ऋग्रस ऋचः साम रसः
साम्न उद्गीथो रसः ॥ १.१.२॥">
  <meta itemprop="wordCount" content="11999">
  <meta name="twitter:card" content="summary">
  <meta name="twitter:title" content="छान्दोग्योपनिषत्">
  <meta name="twitter:description" content="छान्दोग्योपनिषत्
॥ अथ छान्दोग्योपनिषत् ॥
ॐ आप्यायन्तु ममाङ्गानि वाक्प्राणश्च्क्षुः
श्रोत्रमथो बलमिन्द्रियाणि च सर्वाणि ।
सर्वं ब्रह्मौपनिषदं माहं ब्रह्म निराकुर्यां मा मा ब्रह्म
निराकरोदनिकारणमस्त्वनिकारणं मेऽस्तु ।
तदात्मनि निरते य उपनिषत्सु धर्मास्ते
मयि सन्तु ते मयि सन्तु ॥
॥ ॐ शान्तिः शान्तिः शान्तिः ॥
॥ प्रथमोऽध्यायः ॥
ओमित्येतदक्षरमुद्गीथमुपासीत ।
ओमिति ह्युद्गायति तस्योपव्याख्यानम् ॥ १.१.१॥
एषां भूतानां पृथिवी रसः पृथिव्या अपो रसः ।
अपामोषधयो रस ओषधीनां पुरुषो रसः
पुरुषस्य वाग्रसो वाच ऋग्रस ऋचः साम रसः
साम्न उद्गीथो रसः ॥ १.१.२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/upaniShat\/120-sangrahaH\/ChAndogyopaniShat\/".replace(basePath, "/");
  pageVars.pageParams = {};
  pageVars.pageSource = "upaniShat\/120-sangrahaH\/ChAndogyopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> छान्दोग्योपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="छान्दोग्योपनिषत्">छान्दोग्योपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/upaniShat/120-sangrahaH/ChAndogyopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>छान्दोग्योपनिषत्<br>
॥ अथ छान्दोग्योपनिषत् ॥<br>
ॐ  आप्यायन्तु ममाङ्गानि वाक्प्राणश्च्क्षुः<br>
श्रोत्रमथो बलमिन्द्रियाणि च सर्वाणि ।<br>
सर्वं ब्रह्मौपनिषदं माहं ब्रह्म निराकुर्यां मा मा ब्रह्म<br>
निराकरोदनिकारणमस्त्वनिकारणं मेऽस्तु ।<br>
तदात्मनि निरते य उपनिषत्सु धर्मास्ते<br>
मयि सन्तु ते मयि सन्तु ॥</p>
<p>॥ ॐ शान्तिः शान्तिः शान्तिः ॥</p>
<p>॥ प्रथमोऽध्यायः ॥<br>
ओमित्येतदक्षरमुद्गीथमुपासीत ।<br>
ओमिति ह्युद्गायति तस्योपव्याख्यानम्  ॥ १.१.१॥</p>
<p>एषां भूतानां पृथिवी रसः पृथिव्या अपो रसः ।<br>
अपामोषधयो रस ओषधीनां पुरुषो रसः<br>
पुरुषस्य वाग्रसो वाच ऋग्रस ऋचः साम रसः<br>
साम्न उद्गीथो रसः  ॥ १.१.२॥</p>
<p>स एष रसानाँरसतमः परमः परार्ध्योऽष्टमो<br>
यदुद्गीथः  ॥ १.१.३॥</p>
<p>कतमा कतमर्क्कतमत्कतमत्साम कतमः कतम उद्गीथ<br>
इति विमृष्टं भवति  ॥ १.१.४॥</p>
<p>वागेवर्क्प्राणः सामोमित्येतदक्षरमुद्गीथः ।<br>
तद्वा एतन्मिथुनं यद्वाक्च प्राणश्चर्क्च साम च  ॥ १.१.५॥</p>
<p>तदेतन्मिथुनमोमित्येतस्मिन्नक्षरे सँसृज्यते<br>
यदा वै मिथुनौ समागच्छत आपयतो वै<br>
तावन्योन्यस्य कामम् ॥ १.१.६॥</p>
<p>आपयिता ह वै कामानां भवति य एतदेवं<br>
विद्वानक्षरमुद्गीथमुपास्ते  ॥ १.१.७॥</p>
<p>तद्वा एतदनुज्ञाक्षरं यद्धि किञ्चानुजानात्योमित्येव<br>
तदाहैषो एव समृद्धिर्यदनुज्ञा समर्धयिता ह वै<br>
कामानां भवति य एतदेवं विद्वानक्षरमुद्गीथमुपास्ते  ॥ १.१.८॥</p>
<p>तेनेयं त्रयीविद्या वर्तते ओमित्याश्रावयत्योमिति<br>
शँसत्योमित्युद्गायत्येतस्यैवाक्षरस्यापचित्यै महिम्ना<br>
रसेन ॥ १.१.९॥</p>
<p>तेनोभौ कुरुतो यश्चैतदेवं वेद यश्च न वेद ।<br>
नाना तु विद्या चाविद्या च यदेव विद्यया करोति<br>
श्रद्धयोपनिषदा तदेव वीर्यवत्तरं भवतीति<br>
खल्वेतस्यैवाक्षरस्योपव्याख्यानं भवति  ॥ १.१.१०॥</p>
<p>॥ इति  प्रथमः खण्डः ॥<br>
देवासुरा ह वै यत्र संयेतिरे  उभये प्राजापत्यास्तद्ध<br>
देवा उद्गीथमाजह्रुरनेनैनानभिभविष्याम इति  ॥ १.२.१॥</p>
<p>ते ह नासिक्यं प्राणमुद्गीथमुपासाञ्चक्रिरे<br>
तँ हासुराः पाप्मना विविधुस्तस्मात्तेनोभयं जिघ्रति<br>
सुरभि च दुर्गन्धि च पाप्मना ह्येष विद्धः  ॥ १.२.२॥</p>
<p>अथ ह वाचमुद्गीथमुपासाञ्चक्रिरे ताँ हासुराः पाप्मना<br>
विविधुस्तस्मात्तयोभयं वदति सत्यं चानृतं च<br>
पाप्मना ह्येषा विद्धा  ॥ १.२.३॥</p>
<p>अथ ह चक्षुरुद्गीथमुपासाञ्चक्रिरे तद्धासुराः<br>
पाप्मना विविधुस्तस्मात्तेनोभयं पश्यति दर्शनीयं<br>
चादर्शनीयं च पाप्मना ह्येतद्विद्धम् ॥ १.२.४॥</p>
<p>अथ ह श्रोत्रमुद्गीथमुपासाञ्चक्रिरे तद्धासुराः<br>
पाप्मना विविधुस्तस्मात्तेनोभयँ शृणोति श्रवणीयं<br>
चाश्रवणीयं च पाप्मना ह्येतद्विद्धम्  ॥ १.२.५॥</p>
<p>अथ ह मन उद्गीथमुपासाञ्चक्रिरे तद्धासुराः<br>
पाप्मना विविधुस्तस्मात्तेनोभयँसङ्कल्पते सङ्कल्पनीयञ्च<br>
चासङ्कल्पनीयं च पाप्मना ह्येतद्विद्धम्  ॥ १.२.६॥</p>
<p>अथ ह य एवायं मुख्यः प्राणस्तमुद्गीथमुपासाञ्चक्रिरे<br>
तँहासुरा ऋत्वा विदध्वंसुर्यथाश्मानमाखणमृत्वा<br>
विध्वँसेतैवम्  ॥ १.२.७॥</p>
<p>यथाश्मानमाखणमृत्वा विध्वँसत एवँ हैव<br>
स विध्वँसते य एवंविदि पापं कामयते<br>
यश्चैनमभिदासति स एषोऽश्माखणः  ॥ १.२.८॥</p>
<p>नैवैतेन सुरभि न दुर्गन्धि विजानात्यपहतपाप्मा ह्येष<br>
तेन यदश्नाति यत्पिबति तेनेतरान्प्राणानवति एतमु<br>
एवान्ततोऽवित्त्वोत्क्रमति व्याददात्येवान्तत इति ॥ १.२.९॥</p>
<p>तँ हाङ्गिरा उद्गीथमुपासाञ्चक्र एतमु एवाङ्गिरसं<br>
मन्यन्तेऽङ्गानां यद्रसः ॥ १.२.१०॥</p>
<p>तेन तँ ह बृहस्पतिरुद्गीथमुपासाञ्चक्र एतमु एव बृहस्पतिं<br>
मन्यन्ते वाग्घि बृहती तस्या एष पतिः  ॥ १.२.११ ॥</p>
<p>तेन तँ हायास्य उद्गीथमुपासाञ्चक्र एतमु एवायास्यं<br>
मन्यन्त आस्याद्यदयते  ॥ १.२.१२॥</p>
<p>तेन तँह बको दाल्भ्यो विदाञ्चकार ।<br>
स ह नैमिशीयानामुद्गाता बभूव स ह स्मैभ्यः<br>
कामानागायति  ॥ १.२.१३॥</p>
<p>आगाता ह वै कामानां भवति य एतदेवं<br>
विद्वानक्षरमुद्गीथमुपास्त इत्यध्यात्मम्  ॥ १.२.१४॥</p>
<p>॥ इति  द्वितीयः खण्डः ॥<br>
अथाधिदैवतं य एवासौ तपति<br>
तमुद्गीथमुपासीतोद्यन्वा एष प्रजाभ्य उद्गायति ।<br>
उद्यँस्तमो भयमपहन्त्यपहन्ता ह वै भयस्य<br>
तमसो भवति य एवं वेद  ॥ १.३.१॥</p>
<p>समान उ एवायं चासौ चोष्णोऽयमुष्णोऽसौ<br>
स्वर इतीममाचक्षते स्वर इति प्रत्यास्वर इत्यमुं<br>
तस्माद्वा एतमिमममुं चोद्गीथमुपासीत  ॥ १.३.२॥</p>
<p>अथ खलु व्यानमेवोद्गीथमुपासीत यद्वै प्राणिति<br>
स प्राणो यदपानिति सोऽपानः  ।<br>
अथ यः प्राणापानयोः सन्धिः स व्यानो यो व्यानः<br>
सा वाक् ।<br>
तस्मादप्राणन्ननपानन्वाचमभिव्याहरति  ॥ १.३.३॥</p>
<p>या वाक्सर्क्तस्मादप्राणन्ननपानन्नृचमभिव्याहरति<br>
यर्क्तत्साम तस्मादप्राणन्ननपानन्साम गायति<br>
यत्साम स उद्गीथस्तस्मादप्राणन्ननपानन्नुद्गायति  ॥ १.३.४॥</p>
<p>अतो यान्यन्यानि वीर्यवन्ति कर्माणि यथाग्नेर्मन्थनमाजेः<br>
सरणं दृढस्य धनुष आयमनमप्राणन्ननपानँस्तानि<br>
करोत्येतस्य हेतोर्व्यानमेवोद्गीथमुपासीत ॥ १.३.५॥</p>
<p>अथ खलूद्गीथाक्षराण्युपासीतोद्गीथ इति<br>
प्राण एवोत्प्राणेन ह्युत्तिष्ठति वाग्गीर्वाचो ह<br>
गिर इत्याचक्षतेऽन्नं थमन्ने हीदँसर्वँस्थितम् ॥ १.३.६॥</p>
<p>द्यौरेवोदन्तरिक्षं गीः पृथिवी थमादित्य<br>
एवोद्वायुर्गीरग्निस्थँ सामवेद एवोद्यजुर्वेदो<br>
गीरृग्वेदस्थं दुग्धेऽस्मै वाग्दोहं यो वाचो<br>
दोहोऽन्नवानन्नादो भवति य एतान्येवं<br>
विद्वानुद्गीथाक्षराण्युपास्त उद्गीथ इति  ॥ १.३.७॥</p>
<p>अथ खल्वाशीःसमृद्धिरुपसरणानीत्युपासीत<br>
येन साम्ना स्तोष्यन्स्यात्तत्सामोपधावेत् ॥ १.३.८॥</p>
<p>यस्यामृचि तामृचं  यदार्षेयं तमृषिं  यां<br>
देवतामभिष्टोष्यन्स्यात्तां देवतामुपधावेत्  ॥ १.३.९॥</p>
<p>येन च्छन्दसा स्तोष्यन्स्यात्तच्छन्द उपधावेद्येन<br>
स्तोमेन स्तोष्यमाणः स्यात्तँस्तोममुपधावेत्  ॥ १.३.१०॥</p>
<p>यां दिशमभिष्टोष्यन्स्यात्तां दिशमुपधावेत्  ॥ १.३.११॥</p>
<p>आत्मानमन्तत उपसृत्य स्तुवीत कामं<br>
ध्यायन्नप्रमत्तोऽभ्याशो ह यदस्मै स कामः समृध्येत<br>
यत्कामः स्तुवीतेति यत्कामः स्तुवीतेति  ॥ १.३.१२॥</p>
<p>॥ इति  तृतीयः खण्डः ॥<br>
ओमित्येतदक्षरमुद्गीथमुपासीतोमिति ह्युद्गायति<br>
तस्योपव्याख्यानम्  ॥ १.४.१॥</p>
<p>देवा वै मृत्योर्बिभ्यतस्त्रयीं विद्यां प्राविशँस्ते<br>
छन्दोभिरच्छादयन्यदेभिरच्छादयँस्तच्छन्दसां<br>
छन्दस्त्वम्  ॥ १.४.२॥</p>
<p>तानु तत्र मृत्युर्यथा मत्स्यमुदके परिपश्येदेवं<br>
पर्यपश्यदृचि साम्नि यजुषि ।<br>
ते नु विदित्वोर्ध्वा ऋचः साम्नो यजुषः स्वरमेव<br>
प्राविशन् ॥ १.४.३॥</p>
<p>यदा वा ऋचमाप्नोत्योमित्येवातिस्वरत्येवँसामैवं<br>
यजुरेष उ स्वरो यदेतदक्षरमेतदमृतमभयं तत्प्रविश्य<br>
देवा अमृता अभया अभवन्  ॥ १.४.४॥</p>
<p>स य एतदेवं विद्वानक्षरं प्रणौत्येतदेवाक्षरँ<br>
स्वरममृतमभयं प्रविशति तत्प्रविश्य यदमृता<br>
देवास्तदमृतो भवति  ॥ १.४.५॥</p>
<p>॥ इति  चतुर्थः खण्डः ॥<br>
अथ खलु य उद्गीथः स प्रणवो यः प्रणवः स उद्गीथ<br>
इत्यसौ वा आदित्य उद्गीथ एष प्रणव ओमिति<br>
ह्येष स्वरन्नेति  ॥ १.५.१॥</p>
<p>एतमु एवाहमभ्यगासिषं तस्मान्मम त्वमेकोऽसीति<br>
ह कौषीतकिः पुत्रमुवाच रश्मीँस्त्वं पर्यावर्तयाद्बहवो<br>
वै ते भविष्यन्तीत्यधिदैवतम्  ॥ १.५.२॥</p>
<p>अथाध्यात्मं य एवायं मुख्यः<br>
प्राणस्तमुद्गीथमुपासीतोमिति ह्येष स्वरन्नेति  ॥ १.५.३॥</p>
<p>एतमु एवाहमभ्यगासिषं तस्मान्मम त्वमेकोऽसीति ह<br>
कौषीतकिः पुत्रमुवाच प्राणाँस्त्वं<br>
भूमानमभिगायताद्बहवो वै मे भविष्यन्तीति  ॥ १.५.४॥</p>
<p>अथ खलु य उद्गीथः स प्रणवो यः प्रणवः<br>
स उद्गीथ इति होतृषदनाद्धैवापि<br>
दुरुद्गीथमनुसमाहरतीत्यनुसमाहरतीति  ॥। १.५.५॥</p>
<p>॥ इति  पञ्चमः खण्डः ॥<br>
इयमेवर्गग्निः साम तदेतदेतस्यामृच्यध्यूढ़ँ साम<br>
तस्मादृच्यध्यूढँसाम गीयत इयमेव<br>
साग्निरमस्तत्साम  ॥ १.६.१॥</p>
<p>अन्तरिक्षमेवर्ग्वायुः साम तदेतदेतस्यामृच्यध्यूढँ साम<br>
तस्मादृच्यध्यूढँ साम गीयतेऽन्तरिक्षमेव सा<br>
वायुरमस्तत्साम  ॥ १.६.२॥</p>
<p>द्यौरेवर्गादित्यः साम तदेतदेतस्यामृच्यध्यूढँ साम<br>
तस्मादृच्यध्यूढँ साम गीयते द्यौरेव<br>
सादित्योऽमस्तत्साम  ॥ १.६.३॥</p>
<p>नक्षत्रान्येवर्क्चन्द्रमाः साम तदेतदेतस्यामृच्यध्यूढँ साम<br>
तस्मादृच्यध्यूढँ साम गीयते नक्षत्राण्येव सा चन्द्रमा<br>
अमस्तत्साम  ॥ १.६.४॥</p>
<p>अथ यदेतदादित्यस्य शुक्लं भाः सैवर्गथ यन्नीलं परः<br>
कृष्णं तत्साम तदेतदेतस्यामृच्यध्यूढँ साम<br>
तस्मादृच्यध्यूढँ साम गीयते  ॥ १.६.५॥</p>
<p>अथ यदेवैतदादित्यस्य शुक्लं भाः सैव<br>
साथ यन्नीलं परः कृष्णं तदमस्तत्सामाथ<br>
य एषोऽन्तरादित्ये हिरण्मयः पुरुषो दृश्यते<br>
हिरण्यश्मश्रुर्हिरण्यकेश आप्रणस्वात्सर्व एव<br>
सुवर्णः  ॥ १.६.६॥</p>
<p>तस्य यथा कप्यासं पुण्डरीकमेवमक्षिणी<br>
तस्योदिति नाम स एष सर्वेभ्यः पाप्मभ्य उदित<br>
उदेति ह वै सर्वेभ्यः पाप्मभ्यो य एवं वेद  ॥ १.६.७॥</p>
<p>तस्यर्क्च साम च गेष्णौ<br>
तस्मादुद्गीथस्तस्मात्त्वेवोद्गातैतस्य हि गाता<br>
स एष ये चामुष्मात्पराञ्चो लोकास्तेषां चेष्टे<br>
देवकामानां चेत्यधिदैवतम् ॥ १.६.८॥</p>
<p>॥ इति  षष्ठः खण्डः ॥<br>
अथाध्यात्मं वागेवर्क्प्राणः साम तदेतदेतस्यामृच्यध्यूढँ<br>
साम तस्मादृच्यध्यूढँसाम गीयते।<br>
वागेव सा प्राणोऽमस्तत्साम ॥ १.७.१॥</p>
<p>चक्षुरेवर्गात्मा साम तदेतदेतस्यामृच्यध्यूढँसाम<br>
तस्मादृच्यध्यूढँसाम गीयते ।<br>
चक्षुरेव सात्मामस्तत्साम  ॥ १.७.२॥</p>
<p>श्रोत्रमेवर्ङ्मनः साम तदेतदेतस्यामृच्यध्यूढँसाम<br>
तस्मादृच्यध्यूढँसाम गीयते  ।<br>
श्रोत्रमेव सा मनोऽमस्तत्साम   ॥ १.७.३॥</p>
<p>अथ यदेतदक्ष्णः शुक्लं भाः सैवर्गथ यन्नीलं परः<br>
कृष्णं तत्साम तदेतदेतस्यामृच्यध्यूढँसाम<br>
तस्मादृच्यध्यूढँसाम गीयते ।<br>
अथ यदेवैतदक्ष्णः शुक्लं भाः सैव साथ यन्नीलं परः<br>
कृष्णं तदमस्तत्साम   ॥ १.७.४॥</p>
<p>अथ य एषोऽन्तरक्षिणि पुरुषो दृश्यते सैवर्क्तत्साम<br>
तदुक्थं तद्यजुस्तद्ब्रह्म तस्यैतस्य तदेव रूपं यदमुष्य रूपं<br>
यावमुष्य गेष्णौ तौ  गेष्णौ यन्नाम तन्नाम  ॥ १.७.५॥</p>
<p>स एष ये चैतस्मादर्वाञ्चो लोकास्तेषां चेष्टे मनुष्यकामानां<br>
चेति तद्य इमे वीणायां गायन्त्येतं ते गायन्ति<br>
तस्मात्ते धनसनयः ॥ १.७.६॥</p>
<p>अथ य एतदेवं विद्वान्साम गायत्युभौ स गायति<br>
सोऽमुनैव स एष चामुष्मात्पराञ्चो<br>
लोकास्ताँश्चाप्नोति देवकामाँश्च  ॥ १.७.७॥</p>
<p>अथानेनैव ये चैतस्मादर्वाञ्चो लोकास्ताँश्चाप्नोति<br>
मनुष्यकामाँश्च तस्मादु हैवंविदुद्गाता ब्रूयात् ॥ १.७.८॥</p>
<p>कं ते काममागायानीत्येष ह्येव कामागानस्येष्टे य<br>
एवं विद्वान्साम गायति साम गायति  ॥ १.७.९॥</p>
<p>॥ इति  सप्तमः खण्डः ॥<br>
त्रयो होद्गीथे कुशला बभूवुः शिलकः शालावत्यश्चैकितायनो<br>
दाल्भ्यः प्रवाहणो जैवलिरिति ते होचुरुद्गीथे<br>
वै कुशलाः स्मो हन्तोद्गीथे कथां वदाम इति ॥ १.८.१॥</p>
<p>तथेति ह समुपविविशुः स ह प्रावहणो जैवलिरुवाच<br>
भगवन्तावग्रे वदतां ब्राह्मणयोर्वदतोर्वाचँ श्रोष्यामीति<br>
॥ १.८.२॥</p>
<p>स ह शिलकः शालावत्यश्चैकितायनं दाल्भ्यमुवाच<br>
हन्त त्वा पृच्छानीति  पृच्छेति होवाच  ॥ १.८.३॥</p>
<p>का साम्नो गतिरिति स्वर इति होवाच स्वरस्य का<br>
गतिरिति   प्राण इति होवाच प्राणस्य का<br>
गतिरित्यन्नमिति होवाचान्नस्य का गतिरित्याप<br>
इति होवाच  ॥ १.८.४॥</p>
<p>अपां का गतिरित्यसौ लोक इति होवाचामुष्य लोकस्य<br>
का गतिरिति न स्वर्गं लोकमिति नयेदिति होवाच स्वर्गं<br>
वयं लोकँ सामाभिसंस्थापयामः स्वर्गसँस्तावँहि<br>
सामेति  ॥ १.८.५॥</p>
<p>तँ ह शिलकः शालावत्यश्चैकितायनं<br>
दाल्भ्यमुवाचाप्रतिष्ठितं वै किल ते दाल्भ्य साम<br>
यस्त्वेतर्हि ब्रूयान्मूर्धा ते विपतिष्यतीति मूर्धा ते<br>
विपतेदिति ॥ १.८.६॥</p>
<p>हन्ताहमेतद्भगवतो वेदानीति विद्धीति होवाचामुष्य<br>
लोकस्य का गतिरित्ययं लोक इति होवाचास्य लोकस्य<br>
का गतिरिति न प्रतिष्ठां लोकमिति नयेदिति होवाच<br>
प्रतिष्ठां वयं लोकँ सामाभिसँस्थापयामः<br>
प्रतिष्ठासँस्तावँ हि सामेति ॥ १.८.७॥</p>
<p>तँ ह प्रवाहणो जैवलिरुवाचान्तवद्वै किल ते<br>
शालावत्य साम   यस्त्वेतर्हि ब्रूयान्मूर्धा ते विपतिष्यतीति<br>
मूर्धा ते विपतेदिति  हन्ताहमेतद्भगवतो वेदानीति<br>
विद्धीति होवाच  ॥ १.८.८॥</p>
<p>॥ इति  अष्टमः खण्डः ॥<br>
अस्य लोकस्य का गतिरित्याकाश इति होवाच<br>
सर्वाणि ह वा इमानि भूतान्याकाशादेव समुत्पद्यन्त<br>
आकाशं प्रत्यस्तं यन्त्याकाशो ह्येवैभ्यो ज्यायानकाशः<br>
परायणम् ॥ १.९.१॥</p>
<p>स एष परोवरीयानुद्गीथः स एषोऽनन्तः परोवरीयो<br>
हास्य भवति परोवरीयसो ह लोकाञ्जयति<br>
य एतदेवं विद्वान्परोवरीयाँसमुद्गीथमुपास्ते ॥ १.९.२॥</p>
<p>तँ हैतमतिधन्वा शौनक उदरशाण्डिल्यायोक्त्वोवाच<br>
यावत्त एनं प्रजायामुद्गीथं वेदिष्यन्ते परोवरीयो<br>
हैभ्यस्तावदस्मिल्ँलोके जीवनं भविष्यति ॥ १.९.३॥</p>
<p>तथामुष्मिल्ँलोके लोक इति स य एतमेवं विद्वानुपास्ते<br>
परोवरीय एव हास्यास्मिल्ँलोके जीवनं भवति<br>
तथामुष्मिल्ँलोके लोक इति लोके लोक इति ॥ १.९.४॥</p>
<p>॥ इति  नवमः खण्डः ॥<br>
मटचीहतेषु कुरुष्वाटिक्या सह जाययोषस्तिर्ह<br>
चाक्रायण इभ्यग्रामे प्रद्राणक उवास ॥ १.१०.१॥</p>
<p>स हेभ्यं कुल्माषान्खादन्तं बिभिक्षे तँ होवाच ।<br>
नेतोऽन्ये विद्यन्ते यच्च ये म इम उपनिहिता इति<br>
॥ १.१०.२॥</p>
<p>एतेषां मे देहीति होवाच तानस्मै प्रददौ<br>
हन्तानुपानमित्युच्छिष्टं वै मे पीतँस्यादिति होवाच<br>
॥ १.१०.३॥</p>
<p>न स्विदेतेऽप्युच्छिष्टा इति न वा<br>
अजीविष्यमिमानखादन्निति होवाच कामो म<br>
उदपानमिति ॥ १.१०.४॥</p>
<p>स ह खादित्वातिशेषाञ्जायाया आजहार साग्र एव<br>
सुभिक्षा बभूव तान्प्रतिगृह्य निदधौ ॥ १.१०.५॥</p>
<p>स ह प्रातः सञ्जिहान उवाच यद्बतान्नस्य लभेमहि<br>
लभेमहि धनमात्राँराजासौ यक्ष्यते स मा<br>
सर्वैरार्त्विज्यैर्वृणीतेति ॥ १.१०.६॥</p>
<p>तं जायोवाच हन्त पत इम एव कुल्माषा इति<br>
तान्खादित्वामुं यज्ञं विततमेयाय ॥ १.१०.७॥</p>
<p>तत्रोद्गातॄनास्तावे स्तोष्यमाणानुपोपविवेश<br>
स ह प्रस्तोतारमुवाच ॥ १.१०.८॥</p>
<p>प्रस्तोतर्या देवता प्रस्तावमन्वायत्ता तां चेदविद्वान्प्रस्तोष्यसि<br>
मूर्धा ते विपतिष्यतीति  ॥ १.१०.९॥</p>
<p>एवमेवोद्गातारमुवाचोद्गातर्या देवतोद्गीथमन्वायत्ता<br>
तां चेदविद्वानुद्गास्यसि मूर्धा ते विपतिष्यतीति ॥ १.१०.१०॥</p>
<p>एवमेव प्रतिहर्तारमुवाच प्रतिहर्तर्या देवता<br>
प्रतिहारमन्वायत्ता तां चेदविद्वान्प्रतिहरिष्यसि मूर्धा ते<br>
विपतिष्यतीति ते ह समारतास्तूष्णीमासाञ्चक्रिरे<br>
॥ १.१०.११॥</p>
<p>॥ इति  दशमः खण्डः ॥<br>
अथ हैनं यजमान उवाच  भगवन्तं वा अहं<br>
विविदिषाणीत्युषस्तिरस्मि चाक्रायण इति होवाच  ॥ १.११.१॥</p>
<p>स होवाच भगवन्तं वा अहमेभिः सर्वैरार्त्विज्यैः<br>
पर्यैषिषं भगवतो वा अहमवित्त्यान्यानवृषि ॥ १.११.२॥</p>
<p>भगवाँस्त्वेव मे सर्वैरार्त्विज्यैरिति तथेत्यथ<br>
तर्ह्येत एव समतिसृष्टाः  स्तुवतां यावत्त्वेभ्यो धनं<br>
दद्यास्तावन्मम दद्या इति तथेति ह यजमान उवाच<br>
॥ १.११.३॥</p>
<p>अथ हैनं प्रस्तोतोपससाद प्रस्तोतर्या देवता<br>
प्रस्तावमन्वायत्ता तां चेदविद्वान्प्रस्तोष्यसि मूर्धा ते<br>
विपतिष्यतीति मा भगवानवोचत्कतमा सा देवतेति<br>
॥ १.११.४॥</p>
<p>प्राण इति होवाच सर्वाणि ह वा इमानि भूतानि<br>
प्राणमेवाभिसंविशन्ति प्राणमभ्युज्जिहते सैषा देवता<br>
प्रस्तावमन्वायत्ता तां चेदविद्वान्प्रास्तोष्यो<br>
मूर्धा ते व्यपतिष्यत्तथोक्तस्य मयेति ॥ १.११.५॥</p>
<p>अथ हैनमुद्गातोपससादोद्गातर्या देवतोद्गीथमन्वायत्ता<br>
तां चेदविद्वानुद्गास्यसि मूर्धा ते विपतिष्यतीति<br>
मा भगवानवोचत्कतमा सा देवतेति ॥ १.११.६॥</p>
<p>आदित्य इति होवाच सर्वाणि ह वा इमानि<br>
भूतान्यादित्यमुच्चैः सन्तं गायन्ति सैषा<br>
देवतोद्गीथमन्वायत्ता तां चेदविद्वानुदगास्यो<br>
मूर्धा ते व्यपतिष्यत्तथोक्तस्य मयेति ॥ १.११.७॥</p>
<p>अथ हैनं प्रतिहर्तोपससाद प्रतिहर्तर्या देवता<br>
प्रतिहारमन्वायत्ता तां चेदविद्वान्प्रतिहरिष्यसि<br>
मूर्धा ते विपतिष्यतीति मा भगवानवोचत्कतमा<br>
सा देवतेति ॥ १.११.८॥</p>
<p>अन्नमिति होवाच सर्वाणि ह वा इमानि भूतन्यन्नमेव<br>
प्रतिहरमाणानि जीवन्ति सैषा देवता प्रतिहारमन्वायत्ता<br>
तां चेदविद्वान्प्रत्यहरिष्यो मूर्धा ते व्यपतिष्यत्तथोक्तस्य<br>
मयेति तथोक्तस्य मयेति ॥ १.११.९॥</p>
<p>॥ इति  एकादशः खण्डः ॥<br>
अथातः शौव उद्गीथस्तद्ध बको दाल्भ्यो ग्लावो वा<br>
मैत्रेयः स्वाध्यायमुद्वव्राज ॥ १.१२.१॥</p>
<p>तस्मै श्वा श्वेतः प्रादुर्बभूव तमन्ये श्वान<br>
उपसमेत्योचुरन्नं नो भगवानागायत्वशनायामवा<br>
इति  ॥ १.१२.२॥</p>
<p>तान्होवाचेहैव मा प्रातरुपसमीयातेति तद्ध बको दाल्भ्यो<br>
ग्लावो वा मैत्रेयः प्रतिपालयाञ्चकार  ॥ १.१२.३॥</p>
<p>ते ह यथैवेदं बहिष्पवमानेन स्तोष्यमाणाः सँरब्धाः<br>
सर्पन्तीत्येवमाससृपुस्ते ह समुपविश्य<br>
हिं चक्रुः  ॥ १.१२.४॥</p>
<p>ओ३मदा३मों३पिबा३मों३ देवो वरुणः<br>
प्रजपतिः सविता२न्नमिहा२हरदन्नपते३ऽन्नमिहा<br>
२हरा२हरो३मिति ॥ १.१२.५॥</p>
<p>॥ इति  द्वादशः खण्डः ॥<br>
अयं वाव लोको हाउकारः वायुर्हाइकारश्चन्द्रमा<br>
अथकारः । आत्मेहकारोऽग्निरीकारः ॥ १.१३.१॥</p>
<p>आदित्य ऊकारो निहव एकारो विश्वे देवा<br>
औहोयिकारः  प्रजपतिर्हिङ्कारः प्राणः स्वरोऽन्नं या<br>
वाग्विराट् ॥ १.१३.२॥</p>
<p>अनिरुक्तस्त्रयोदशः स्तोभः सञ्चरो हुङ्कारः  ॥ १.१३.३॥</p>
<p>दुग्धेऽस्मै वाग्दोहं यो वाचो दोहोऽन्नवानन्नादो भवति<br>
य एतामेवँसाम्नामुपनिषदं वेदोपनिषदं वेदेति ॥ १.१३.४॥</p>
<p>॥ इति  त्रयोदशः खण्डः ॥<br>
॥ इति प्रथमोऽध्यायः ॥<br>
॥ द्वितीयोऽध्यायः ॥<br>
समस्तस्य खलु साम्न उपासनँ साधु यत्खलु साधु<br>
तत्सामेत्याचक्षते   यदसाधु तदसामेति ॥ २.१.१॥</p>
<p>तदुताप्याहुः साम्नैनमुपागादिति साधुनैनमुपागादित्येव<br>
तदाहुरसाम्नैनमुपागादित्यसाधुनैनमुपगादित्येव<br>
तदाहुः ॥ २.१.२॥</p>
<p>अथोताप्याहुः साम नो बतेति यत्साधु भवति साधु बतेत्येव<br>
तदाहुरसाम नो बतेति यदसाधु भवत्यसाधु बतेत्येव<br>
तदाहुः ॥ २.१.३॥</p>
<p>स य एतदेवं विद्वानसाधु सामेत्युपास्तेऽभ्याशो ह यदेनँ<br>
साधवो धर्मा आ च गच्छेयुरुप च नमेयुः ॥ २.१.४॥</p>
<p>॥ इति  प्रथमः खण्डः ॥<br>
लोकेषु पञ्चविधँ सामोपासीत पृथिवी हिङ्कारः  ।<br>
अग्निः प्रस्तावोऽन्तरिक्षमुद्गीथ आदित्यः प्रतिहारो<br>
द्यौर्निधनमित्यूर्ध्वेषु  ॥ २.२.१॥</p>
<p>अथावृत्तेषु द्यौर्हिङ्कार आदित्यः<br>
प्रस्तावोऽन्तरिक्षमुद्गीथोऽग्निः प्रतिहारः पृथिवी<br>
निधनम्  ॥ २.२.२॥</p>
<p>कल्पन्ते हास्मै लोका ऊर्ध्वाश्चावृत्ताश्च य एतदेवं<br>
विद्वाल्ँलोकेषु पञ्चविधं सामोपास्ते ॥ २.२.३॥</p>
<p>॥ इति  द्वितीयः खण्डः ॥<br>
वृष्टौ पञ्चविधँ सामोपासीत पुरोवातो हिङ्कारो<br>
मेघो जायते स प्रस्तावो वर्षति स उद्गीथो विद्योतते<br>
स्तनयति स प्रतिहार उद्गृह्णाति तन्निधनम् ॥ २.३.१॥</p>
<p>वर्षति हास्मै वर्षयति ह य एतदेवं विद्वान्वृष्टौ<br>
पञ्चविधँसामोपास्ते ॥ २.३.२॥</p>
<p>॥ इति  तृतीयः खण्डः ॥<br>
सर्वास्वप्सु पञ्चविधँसामोपासीत मेघो यत्सम्प्लवते<br>
स हिङ्कारो यद्वर्षति स प्रस्तावो याः प्राच्यः स्यन्दन्ते<br>
स उद्गीथो याः  प्रतीच्यः स प्रतिहारः<br>
समुद्रो निधनम् ॥ २.४.१॥</p>
<p>न हाप्सु प्रैत्यप्सुमान्भवति य एतदेवं विद्वान्सर्वास्वप्सु<br>
पञ्चविधँसामोपास्ते  ॥ २.४.२॥</p>
<p>॥ इति  चतुर्थः खण्डः ॥<br>
ऋतुषु पञ्चविधँ सामोपासीत वसन्तो हिङ्कारः<br>
ग्रीष्मः  प्रस्तावो वर्षा उद्गीथः शरत्प्रतिहारो<br>
हेमन्तो निधनम् ॥ २.५.१॥</p>
<p>कल्पन्ते हास्मा ऋतव ऋतुमान्भवति य एतदेवं<br>
विद्वानृतुषु पञ्चविधँ सामोपास्ते ॥ २.५.२॥</p>
<p>॥ इति  पञ्चमः खण्डः ॥<br>
पशुषु पञ्चविधँ सामोपासीताजा हिङ्कारोऽवयः<br>
प्रस्तावो गाव उद्गीथोऽश्वाः प्रतिहारः<br>
पुरुषो निधनम्  ॥ २.६.१॥</p>
<p>भवन्ति हास्य पशवः पशुमान्भवति य एतदेवं<br>
विद्वान्पशुषु पञ्चविधँ सामोपास्ते  ॥ २.६.२॥</p>
<p>॥ इति  षष्ठः खण्डः ॥<br>
प्राणेषु पञ्चविधं परोवरीयः सामोपासीत प्राणो<br>
हिङ्कारो वाक्प्रस्तावश्चक्षुरुद्गीथः श्रोत्रं प्रतिहारो<br>
मनो निधनं परोवरीयाँसि वा एतानि ॥ २.७.१॥</p>
<p>परोवरीयो हास्य भवति परोवरीयसो ह लोकाञ्जयति<br>
य एतदेवं विद्वान्प्राणेषु पञ्चविधं परोवरीयः<br>
सामोपास्त इति तु पञ्चविधस्य ॥ २.७.२॥</p>
<p>॥ इति  सप्तमः खण्डः ॥<br>
अथ सप्तविधस्य वाचि सप्तविध्ँ सामोपासीत<br>
यत्किञ्च वाचो हुमिति स हिङ्कारो यत्प्रेति स प्रस्तावो<br>
यदेति स आदिः   ॥ २.८.१॥</p>
<p>यदुदिति स उद्गीथो यत्प्रतीति स प्रतिहारो<br>
यदुपेति स उपद्रवो यन्नीति तन्निधनम् ॥ २.८.२॥</p>
<p>दुग्धेऽस्मै वाग्दोहं यो वाचो दोहोऽन्नवानन्नादो भवति<br>
य एतदेवं विद्वान्वाचि सप्तविधँ सामोपास्ते  ॥ २.८.३॥</p>
<p>॥ इति  अष्टमः खण्डः ॥<br>
अथ खल्वमुमादित्यँसप्तविधँ सामोपासीत सर्वदा<br>
समस्तेन साम मां प्रति मां प्रतीति सर्वेण<br>
समस्तेन साम  ॥ २.९.१॥</p>
<p>तस्मिन्निमानि सर्वाणि भूतान्यन्वायत्तानीति<br>
विद्यात्तस्य यत्पुरोदयात्स हिङ्कारस्तदस्य<br>
पशवोऽन्वायत्तास्तस्मात्ते हिं कुर्वन्ति<br>
हिङ्कारभाजिनो ह्येतस्य साम्नः  ॥ २.९.२॥</p>
<p>अथ यत्प्रथमोदिते स प्रस्तावस्तदस्य मनुष्या<br>
अन्वायत्तास्तस्मात्ते प्रस्तुतिकामाः प्रशँसाकामाः<br>
प्रस्तावभाजिनो  ह्येतस्य साम्नः  ॥ २.९.३॥</p>
<p>अथ यत्सङ्गववेलायाँ स आदिस्तदस्य वयाँस्यन्वायत्तानि<br>
तस्मात्तान्यन्तरिक्षेऽनारम्बणान्यादायात्मानं<br>
परिपतन्त्यादिभाजीनि ह्येतस्य साम्नः  ॥ २.९.४॥</p>
<p>अथ यत्सम्प्रतिमध्यन्दिने  स उद्गीथस्तदस्य<br>
देवा अन्वायत्तास्तस्मात्ते सत्तमाः<br>
प्राजापत्यानामुद्गीथभाजिनो ह्येतस्य साम्नः  ॥ २.९.५॥</p>
<p>अथ यदूर्ध्वं मध्यन्दिनात्प्रागपराह्णात्स<br>
प्रतिहारस्तदस्य गर्भा अन्वायत्तास्तस्मात्ते<br>
प्रतिहृतानावपद्यन्ते प्रतिहारभाजिनो<br>
ह्येतस्य साम्नः   ॥ २.९.६॥</p>
<p>अथ यदूर्ध्वमपराह्णात्प्रागस्तमयात्स<br>
उपद्रवस्तदस्यारण्या अन्वायत्तास्तस्मात्ते पुरुषं<br>
दृष्ट्वा कक्षँश्वभ्रमित्युपद्रवन्त्युपद्रवभाजिनो<br>
ह्येतस्य साम्नः  ॥ २.९.७॥</p>
<p>अथ यत्प्रथमास्तमिते तन्निधनं तदस्य<br>
पितरोऽन्वायत्तास्तस्मात्तान्निदधति निधनभाजिनो<br>
ह्येतस्य साम्न एवं खल्वमुमादित्यँ सप्तविधँ<br>
सामोपास्ते  ॥ २.९.८॥</p>
<p>॥ इति  नवमः खण्डः ॥<br>
अथ खल्वात्मसम्मितमतिमृत्यु सप्तविधँ<br>
सामोपासीत हिङ्कार इति त्र्यक्षरं प्रस्ताव<br>
इति त्र्यक्षरं तत्समम्   ॥ २.१०.१॥</p>
<p>आदिरिति द्व्यक्षरं प्रतिहार इति चतुरक्षरं<br>
तत इहैकं तत्समम्  ॥ २.१०.२॥</p>
<p>उद्गीथ इति त्र्यक्षरमुपद्रव इति चतुरक्षरं<br>
त्रिभिस्त्रिभिः समं भवत्यक्षरमतिशिष्यते<br>
त्र्यक्षरं तत्समम् ॥ २.१०.३॥</p>
<p>निधनमिति त्र्यक्षरं तत्सममेव भवति<br>
तानि ह वा एतानि द्वाविँशतिरक्षराणि  ॥ २.१०.४॥</p>
<p>एकविँशत्यादित्यमाप्नोत्येकविँशो वा<br>
इतोऽसावादित्यो द्वाविँशेन परमादित्याज्जयति<br>
तन्नाकं तद्विशोकम्  ॥ २.१०.५॥</p>
<p>आप्नोती हादित्यस्य जयं परो हास्यादित्यजयाज्जयो<br>
भवति य एतदेवं विद्वानात्मसम्मितमतिमृत्यु<br>
सप्तविधँ सामोपास्ते सामोपास्ते ॥ २.१०.६॥</p>
<p>॥ इति  दशमः खण्डः ॥<br>
मनो हिङ्कारो वाक्प्रस्तावश्चक्षुरुद्गीथः श्रोत्रं प्रतिहारः<br>
प्राणो निधनमेतद्गायत्रं प्राणेषु प्रोतम् ॥ २.११.१॥</p>
<p>स एवमेतद्गायत्रं प्राणेषु प्रोतं वेद प्राणी भवति<br>
सर्वमायुरेति ज्योग्जीवति महान्प्रजया पशुभिर्भवति<br>
महान्कीर्त्या महामनाः स्यात्तद्व्रतम् ॥ २.११.२॥</p>
<p>॥ इति  एकदशः खण्डः ॥<br>
अभिमन्थति स हिङ्कारो धूमो जायते स प्रस्तावो<br>
ज्वलति स उद्गीथोऽङ्गारा भवन्ति स प्रतिहार<br>
उपशाम्यति तन्निधनँ सँशाम्यति<br>
तन्निधनमेतद्रथन्तरमग्नौ प्रोतम् ॥ २.१२.१॥</p>
<p>स य एवमेतद्रथन्तरमग्नौ प्रोतं वेद ब्रह्मवर्चस्यन्नादो<br>
भवति सर्वमायुरेति ज्योग्जीवति महान्प्रजया<br>
पशुभिर्भवति महान्कीर्त्या   न प्रत्यङ्ङग्निमाचामेन्न<br>
निष्ठीवेत्तद्व्रतम् ॥ २.१२.२॥</p>
<p>॥ इति  द्वादशः खण्डः ॥<br>
उपमन्त्रयते स हिङ्कारो ज्ञपयते स प्रस्तावः<br>
स्त्रिया सह शेते स उद्गीथः प्रति स्त्रीं सह शेते<br>
स प्रतिहारः कालं गच्छति तन्निधनं पारं गच्छति<br>
तन्निधनमेतद्वामदेव्यं मिथुने प्रोतम्   ॥ २.१३.१॥</p>
<p>स य एवमेतद्वामदेव्यं मिथुने प्रोतं वेद<br>
मिथुनी भवति मिथुनान्मिथुनात्प्रजायते<br>
सर्वमायुरेति ज्योग्जीवति महान्प्रजया पशुभिर्भवति<br>
महान्कीर्त्या न काञ्चन परिहरेत्तद्व्रतम् ॥ २.१३.२॥</p>
<p>॥ इति  त्रयोदशः खण्डः ॥<br>
उद्यन्हिङ्कार उदितः  प्रस्तावो मध्यन्दिन उद्गीथोऽपराह्णः<br>
प्रतिहारोऽस्तं यन्निधनमेतद्बृहदादित्ये प्रोतम् ॥ २.१४.१॥</p>
<p>स य एवमेतद्बृहदादित्ये प्रोतं वेद तेजस्व्यन्नादो<br>
भवति सर्वमायुरेति ज्योग्जीवति महान्प्रजया<br>
पशुभिर्भवति महान्कीर्त्या तपन्तं न निन्देत्तद्व्रतम्<br>
॥ २.१४.२॥</p>
<p>॥ इति  चतुर्दशः खण्डः ॥<br>
अभ्राणि सम्प्लवन्ते स हिङ्कारो मेघो जायते<br>
स प्रस्तावो वर्षति स उद्गीथो विद्योतते स्तनयति<br>
स प्रतिहार उद्गृह्णाति तन्निधनमेतद्वैरूपं पर्जन्ये प्रोतम्<br>
॥ २.१५.१॥</p>
<p>स य एवमेतद्वैरूपं पर्जन्ये प्रोतं वेद<br>
विरूपाँश्च सुरूपँश्च पशूनवरुन्धे<br>
सर्वमायुरेति ज्योग्जीवति महान्प्रजया पशुभिर्भवति<br>
महान्कीर्त्या वर्षन्तं न निन्देत्तद्व्रतम् ॥ २.१५.२॥</p>
<p>॥ इति  पञ्चदशः खण्डः ॥<br>
वसन्तो हिङ्कारो ग्रीष्मः  प्रस्तावो वर्षा उद्गीथः<br>
शरत्प्रतिहारो हेमन्तो निधनमेतद्वैराजमृतुषु प्रोतम्<br>
॥ २.१६.१॥</p>
<p>स य एवमेतद्वैराजमृतुषु प्रोतं वेद विराजति<br>
प्रजया पशुभिर्ब्रह्मवर्चसेन सर्वमायुरेति<br>
ज्योग्जीवति महान्प्रजया पशुभिर्भवति<br>
महान्कीर्त्यर्तून्न निन्देत्तद्व्रतम् ॥ २.१६.२॥</p>
<p>॥ इति  षोडशः खण्डः ॥<br>
पृथिवी हिङ्कारोऽन्तरिक्षं प्रस्तावो द्यौरुद्गीथो<br>
दिशः  प्रतिहारः  समुद्रो निधनमेताः  शक्वर्यो<br>
लोकेषु प्रोताः  ॥ २.१७.१॥</p>
<p>स य एवमेताः शक्वर्यो लोकेषु प्रोता वेद लोकी भवति<br>
सर्वमायुरेति ज्योग्जीवति महान्प्रजया पशुभिर्भवति<br>
महान्कीर्त्या लोकान्न निन्देत्तद्व्रतम् ॥ २.१७.२॥</p>
<p>॥ इति  सप्तदशः खण्डः ॥<br>
अजा हिङ्कारोऽवयः प्रस्तावो गाव उद्गीथोऽश्वाः प्रतिहारः<br>
पुरुषो निधनमेता रेवत्यः पशुषु प्रोताः ॥ २.१८.१॥</p>
<p>स य एवमेता रेवत्यः पशुषु प्रोता वेद<br>
पशुमान्भवति सर्वमायुरेति ज्योग्जीवति<br>
महान्प्रजया पशुभिर्भवति महान्कीर्त्या<br>
पशून्न निन्देत्तद्व्रतम्  ॥ २.१८.२॥</p>
<p>॥ इति  अष्टादशः खण्डः ॥<br>
लोम हिङ्कारस्त्वक्प्रस्तावो माँसमुद्गीथोस्थि<br>
प्रतिहारो मज्जा निधनमेतद्यज्ञायज्ञीयमङ्गेषु<br>
प्रोतम् ॥ २.१९.१॥</p>
<p>स य एवमेतद्यज्ञायज्ञीयमङ्गेषु प्रोतं वेदाङ्गी भवति<br>
नाङ्गेन विहूर्छति सर्वमायुरेति ज्योग्जीवति<br>
महान्प्रजया पशुभिर्भवति महान्कीर्त्या संवत्सरं<br>
मज्ज्ञो नाश्नीयात्तद्व्रतं मज्ज्ञो<br>
नाश्नीयादिति वा  ॥ २.१९.२॥</p>
<p>॥ इति  एकोनविंशः खण्डः ॥<br>
अग्निर्हिङ्कारो वायुः प्रस्ताव आदित्य उद्गीथो<br>
नक्षत्राणि प्रतिहारश्चन्द्रमा निधनमेतद्राजनं<br>
देवतासु प्रोतम् ॥ २.२०.१॥</p>
<p>स य एवमेतद्राजनं देवतासु प्रोतं वेदैतासामेव<br>
देवतानाँसलोकताँसर्ष्टिताँसायुज्यं गच्छति<br>
सर्वमायुरेति ज्योग्जीवति महान्प्रजया पशुभिर्भवति<br>
महान्कीर्त्या ब्राह्मणान्न निन्देत्तद्व्रतम् ॥ २.२०.२॥</p>
<p>॥ इति  विंशः खण्डः ॥<br>
त्रयी विद्या हिङ्कारस्त्रय इमे लोकाः स<br>
प्रस्तावोऽग्निर्वायुरादित्यः स उद्गीथो नक्षत्राणि<br>
वयाँसि मरीचयः स प्रतिहारः सर्पा गन्धर्वाः<br>
पितरस्तन्निधनमेतत्साम सर्वस्मिन्प्रोतम् ॥ २.२१.१॥</p>
<p>स य एवमेतत्साम सर्वस्मिन्प्रोतं वेद सर्वँ ह<br>
भवति ॥ २.२१.२॥</p>
<p>तदेष श्लोको यानि पञ्चधा त्रीणी त्रीणि<br>
तेभ्यो न ज्यायः परमन्यदस्ति ॥ २.२१.३॥</p>
<p>यस्तद्वेद स वेद सर्वँ सर्वा दिशो बलिमस्मै हरन्ति<br>
सर्वमस्मीत्युपासित तद्व्रतं तद्व्रतम् ॥ २.२१.४॥</p>
<p>॥ इति  एकविंशः खण्डः ॥<br>
विनर्दि साम्नो वृणे पशव्यमित्यग्नेरुद्गीथोऽनिरुक्तः<br>
प्रजापतेर्निरुक्तः सोमस्य मृदु श्लक्ष्णं वायोः<br>
श्लक्ष्णं बलवदिन्द्रस्य क्रौञ्चं बृहस्पतेरपध्वान्तं<br>
वरुणस्य तान्सर्वानेवोपसेवेत वारुणं त्वेव वर्जयेत् ॥ २.२२.१॥</p>
<p>अमृतत्वं देवेभ्य आगायानीत्यागायेत्स्वधां<br>
पितृभ्य आशां मनुष्येभ्यस्तृणोदकं पशुभ्यः<br>
स्वर्गं लोकं यजमानायान्नमात्मन आगायानीत्येतानि<br>
मनसा ध्यायन्नप्रमत्तः स्तुवीत  ॥ २.२२.२॥</p>
<p>सर्वे स्वरा इन्द्रस्यात्मानः सर्व ऊष्माणः<br>
प्रजापतेरात्मानः सर्वे स्पर्शा मृत्योरात्मानस्तं<br>
यदि स्वरेषूपालभेतेन्द्रँशरणं प्रपन्नोऽभूवं<br>
स त्वा प्रति वक्ष्यतीत्येनं ब्रूयात् ॥ २.२२.३॥</p>
<p>अथ यद्येनमूष्मसूपालभेत प्रजापतिँशरणं<br>
प्रपन्नोऽभूवं स त्वा प्रति पेक्ष्यतीत्येनं<br>
ब्रूयादथ यद्येनँ स्पर्शेषूपालभेत मृत्युँ शरणं<br>
प्रपन्नोऽभूवं स त्वा प्रति धक्ष्यतीत्येनं ब्रूयात्<br>
॥ २.२२.४॥</p>
<p>सर्वे स्वरा घोषवन्तो बलवन्तो वक्तव्या इन्द्रे बलं<br>
ददानीति सर्व ऊष्माणोऽग्रस्ता अनिरस्ता विवृता<br>
वक्तव्याः  प्रजापतेरात्मानं परिददानीति सर्वे स्पर्शा<br>
लेशेनानभिनिहिता वक्तव्या मृत्योरात्मानं<br>
परिहराणीति  ॥ २.२२.५॥</p>
<p>॥ इति  द्वाविंशः खण्डः ॥<br>
त्रयो धर्मस्कन्धा यज्ञोऽध्ययनं दानमिति प्रथमस्तप<br>
एव द्वितीयो ब्रह्मचार्याचार्यकुलवासी<br>
तृतीयोऽत्यन्तमात्मानमाचार्यकुलेऽवसादयन्सर्व<br>
एते पुण्यलोका भवन्ति ब्रह्मसँस्थोऽमृतत्वमेति  ॥ २.२३.१॥</p>
<p>प्रजापतिर्लोकानभ्यतपत्तेभ्योऽभितप्तेभ्यस्त्रयी विद्या<br>
सम्प्रास्रवत्तामभ्यतपत्तस्या अभितप्ताया एतान्यक्षराणि<br>
सम्प्रास्र्वन्त भूर्भुवः स्वरिति  ॥ २.२३.२॥</p>
<p>तान्यभ्यतपत्तेभ्योऽभितप्तेभ्य ॐकारः<br>
सम्प्रास्रवत्तद्यथा शङ्कुना सर्वाणि पर्णानि<br>
सन्तृण्णान्येवमोङ्कारेण सर्वा वाक्सन्तृण्णोङ्कार एवेदँ<br>
सर्वमोङ्कार एवेदँ सर्वम् ॥ २.२३.३॥</p>
<p>॥ इति  त्रयोविंशः खण्डः ॥<br>
ब्रह्मवादिनो वदन्ति यद्वसूनां प्रातः सवनँ रुद्राणां<br>
माध्यन्दिनँ सवनमादित्यानां च विश्वेषां च<br>
देवानां तृतीयसवनम् ॥ २.२४.१॥</p>
<p>क्व तर्हि यजमानस्य लोक इति स यस्तं न विद्यात्कथं<br>
कुर्यादथ विद्वान्कुर्यात् ॥ २.२४.२॥</p>
<p>पुरा प्रातरनुवाकस्योपाकरणाज्जघनेन<br>
गार्हपत्यस्योदाङ्मुख उपविश्य स वासवँ<br>
सामाभिगायति ॥ २.२४.३॥</p>
<p>लो३कद्वारमपावा३र्णू ३३ पश्येम त्वा वयँ<br>
रा ३३३३३ हु ३ म् आ ३३ ज्या ३ यो ३ आ ३२१११<br>
इति ॥ २.२४.४॥</p>
<p>अथ जुहोति नमोऽग्नये पृथिवीक्षिते लोकक्षिते<br>
लोकं मे यजमानाय विन्दैष वै यजमानस्य लोक<br>
एतास्मि  ॥ २.२४.५॥</p>
<p>अत्र यजमानः  परस्तादायुषः  स्वाहापजहि<br>
परिघमित्युक्त्वोत्तिष्ठति तस्मै वसवः प्रातःसवनँ<br>
सम्प्रयच्छन्ति  ॥ २.२४.६॥</p>
<p>पुरा माध्यन्दिनस्य<br>
सवनस्योपाकरणाज्जघनेनाग्नीध्रीयस्योदङ्मुख<br>
उपविश्य स रौद्रँसामाभिगायति ॥ २.२४.७॥</p>
<p>लो३कद्वारमपावा३र्णू३३ पश्येम त्वा वयं<br>
वैरा३३३३३ हु३म् आ३३ज्या ३यो३आ३२१११इति<br>
॥ २.२४.८॥</p>
<p>अथ जुहोति नमो वायवेऽन्तरिक्षक्षिते लोकक्षिते<br>
लोकं मे यजमानाय विन्दैष वै यजमानस्य लोक<br>
एतास्मि  ॥ २.२४.९॥</p>
<p>अत्र यजमानः परस्तादायुषः स्वाहापजहि<br>
परिघमित्युक्त्वोत्तिष्ठति तस्मै रुद्रा<br>
माध्यन्दिनँसवनँसम्प्रयच्छन्ति  ॥ २.२४.१०॥</p>
<p>पुरा तृतीयसवनस्योपाकरणाज्जघनेनाहवनीयस्योदङ्मुख<br>
उपविश्य स आदित्यँस वैश्वदेवँ सामाभिगायति<br>
॥ २.२४.११॥</p>
<p>लो३कद्वारमपावा३र्णू३३पश्येम त्वा वयँ स्वारा<br>
३३३३३ हु३म् आ३३ ज्या३ यो३आ ३२१११ इति<br>
॥ २.२४.१२॥</p>
<p>आदित्यमथ वैश्वदेवं लो३कद्वारमपावा३र्णू३३ पश्येम<br>
त्वा वयँसाम्रा३३३३३ हु३म् आ३३ ज्या३यो३आ ३२१११<br>
इति ॥ २.२४.१३॥</p>
<p>अथ जुहोति नम आदित्येभ्यश्च विश्वेभ्यश्च देवेभ्यो<br>
दिविक्षिद्भ्यो लोकक्षिद्भ्यो लोकं मे यजमानाय<br>
विन्दत  ॥ २.२४.१४॥</p>
<p>एष वै यजमानस्य लोक एतास्म्यत्र यजमानः<br>
परस्तादायुषः स्वाहापहत परिघमित्युक्त्वोत्तिष्ठति<br>
॥ २.२४.१५॥</p>
<p>तस्मा आदित्याश्च विश्वे च देवास्तृतीयसवनँ<br>
सम्प्रयच्छन्त्येष ह वै यज्ञस्य मात्रां वेद य एवं वेद<br>
य एवं वेद  ॥ २.२४.१६॥</p>
<p>॥ इति  चतुर्विंशः खण्डः ॥<br>
॥ इति द्वितीयोऽध्यायः ॥<br>
॥ तृतीयोऽध्यायः ॥<br>
असौ वा आदित्यो देवमधु तस्य द्यौरेव<br>
तिरश्चीनवँशोऽन्तरिक्षमपूपो मरीचयः पुत्राः  ॥ ३.१.१॥</p>
<p>तस्य ये प्राञ्चो रश्मयस्ता एवास्य प्राच्यो मधुनाड्यः ।<br>
ऋच एव मधुकृत ऋग्वेद एव पुष्पं ता अमृता<br>
आपस्ता वा एता ऋचः   ॥ ३.१.२॥</p>
<p>एतमृग्वेदमभ्यतपँस्तस्याभितप्तस्य यशस्तेज<br>
इन्द्रियं वीर्यमन्नाद्यँरसोऽजायत  ॥ ३.१.३॥</p>
<p>तद्व्यक्षरत्तदादित्यमभितोऽश्रयत्तद्वा<br>
एतद्यदेतदादित्यस्य रोहितँरूपम् ॥ ३.१.४॥</p>
<p>॥ इति  प्रथमः खण्डः ॥<br>
अथ येऽस्य दक्षिणा रश्मयस्ता एवास्य दक्षिणा<br>
मधुनाड्यो यजूँष्येव मधुकृतो यजुर्वेद एव पुष्पं<br>
ता अमृत आपः   ॥ ३.२.१॥</p>
<p>तानि वा एतानि यजूँष्येतं<br>
यजुर्वेदमभ्यतपँस्तस्याभितप्तस्य यशस्तेज इन्द्रियं<br>
वीर्यमन्नाद्यँरसोजायत  ॥ ३.२.२॥</p>
<p>तद्व्यक्षरत्तदादित्यमभितोऽश्रयत्तद्वा<br>
एतद्यदेतदादित्यस्य शुक्लँ रूपम् ॥ ३.२.३॥</p>
<p>॥ इति  द्वितीयः खण्डः ॥<br>
अथ येऽस्य प्रत्यञ्चो रश्मयस्ता एवास्य प्रतीच्यो<br>
मधुनाड्यः सामान्येव मधुकृतः सामवेद एव पुष्पं<br>
ता अमृता आपः ॥ ३.३.१॥</p>
<p>तानि वा एतानि सामान्येतँ<br>
सामवेदमभ्यतपँस्तस्याभितप्तस्य यशस्तेज इन्द्रियं<br>
वीर्यमन्नाद्यँरसोऽजायत  ॥ ३.३.२॥</p>
<p>तद्व्यक्षरत्तदादित्यमभितोऽश्रयत्तद्वा<br>
एतद्यदेतदादित्यस्य कृष्णँरूपम् ॥ ३.३.३॥</p>
<p>॥ इति  तृतीयः खण्डः ॥<br>
अथ येऽस्योदञ्चो रश्मयस्ता एवास्योदीच्यो<br>
मधुनाड्योऽथर्वाङ्गिरस एव मधुकृत<br>
इतिहासपुराणं पुष्पं ता अमृता आपः ॥ ३.४.१॥</p>
<p>ते वा एतेऽथर्वाङ्गिरस एतदितिहासपूराणमभ्यतपँ<br>
स्तस्याभितप्तस्य यशस्तेज इन्द्रियां<br>
वीर्यमन्नाद्यँरसोऽजायत  ॥ ३.४.२॥</p>
<p>तद्व्यक्षरत्तदादित्यमभितोऽश्रयत्तद्वा<br>
एतद्यदेतदादित्यस्य परं कृष्णँरूपम् ॥ ३.४.३॥</p>
<p>॥ इति  चतुर्थः खण्डः ॥<br>
अथ येऽस्योर्ध्वा रश्मयस्ता एवास्योर्ध्वा<br>
मधुनाड्यो गुह्या एवादेशा मधुकृतो ब्रह्मैव<br>
पुष्पं   ता अमृता आपः  ॥ ३.५.१॥</p>
<p>ते वा एते गुह्या आदेशा एतद्ब्रह्माभ्यतपँ<br>
स्तस्याभितप्तस्य यशस्तेज इन्द्रियं<br>
वीर्यमन्नाद्यँरसोऽजायत  ॥ ३.५.२॥</p>
<p>तद्व्यक्षरत्तदादित्यमभितोऽश्रयत्तद्वा<br>
एतद्यदेतदादित्यस्य मध्ये क्षोभत इव  ॥ ३.५.३॥</p>
<p>ते वा एते रसानाँरसा वेदा हि रसास्तेषामेते<br>
रसास्तानि वा एतान्यमृतानाममृतानि वेदा<br>
ह्यमृतास्तेषामेतान्यमृतानि ॥ ३.५.४॥</p>
<p>॥ इति  पञ्चमः खण्डः ॥<br>
तद्यत्प्रथमममृतं तद्वसव उपजीवन्त्यग्निना मुखेन न वै<br>
देवा अश्नन्ति न पिबन्त्येतदेवामृतं दृष्ट्वा<br>
तृप्यन्ति ॥ ३.६.१॥</p>
<p>त एतदेव रूपमभिसंविशन्त्येतस्माद्रूपादुद्यन्ति ॥ ३.६.२॥</p>
<p>स य एतदेवममृतं वेद वसूनामेवैको भूत्वाग्निनैव<br>
मुखेनैतदेवामृतं दृष्ट्वा तृप्यति स य एतदेव<br>
रूपमभिसंविशत्येतस्माद्रूपादुदेति  ॥ ३.६.३॥</p>
<p>स यावदादित्यः पुरस्तादुदेता पश्चादस्तमेता<br>
वसूनामेव तावदाधिपत्यँस्वाराज्यं पर्येता  ॥ ३.६.४॥</p>
<p>॥ इति  षष्ठः खण्डः ॥<br>
अथ यद्द्वितीयममृतं तद्रुद्रा उपजीवन्तीन्द्रेण<br>
मुखेन न वै देवा अश्नन्ति न पिबन्त्येतदेवामृतं<br>
दृष्ट्वा तृप्यन्ति ॥ ३.७.१॥</p>
<p>त एतदेव रूपमभिसंविशन्त्येतस्माद्रूपादुद्यन्ति  ॥ ३.७.२॥</p>
<p>स य एतदेवममृतं वेद रुद्राणामेवैको भूत्वेन्द्रेणैव<br>
मुखेनैतदेवामृतं दृष्ट्वा तृप्यति स एतदेव<br>
रूपमभिसंविशत्येतस्माद्रूपादुदेति  ॥ ३.७.३॥</p>
<p>स यावदादित्यः पुरस्तादुदेता पश्चादस्तमेता<br>
द्विस्तावद्दक्षिणत उदेतोत्तरतोऽस्तमेता रुद्राणामेव<br>
तावदाधिपत्यँस्वाराज्यं पर्येता ॥ ३.७.४॥</p>
<p>॥ इति  सप्तमः खण्डः ॥<br>
अथ यत्तृतीयममृतं तदादित्या उपजीवन्ति वरुणेन<br>
मुखेन न वै देवा अश्नन्ति न पिबन्त्येतदेवामृतं<br>
दृष्ट्वा तृप्यन्ति  ॥ ३.८.१॥</p>
<p>त एतदेव रूपमभिसंविशन्त्येतस्माद्रूपादुद्यन्ति  ॥ ३.८.२॥</p>
<p>स य एतदेवममृतं वेदादित्यानामेवैको भूत्वा वरुणेनैव<br>
मुखेनैतदेवामृतं दृष्ट्वा तृप्यति   स एतदेव<br>
रूपमभिसंविशत्येतस्माद्रूपादुदेति  ॥ ३.८.३॥</p>
<p>स यावदादित्यो दक्षिणत उदेतोत्तरतोऽस्तमेता<br>
द्विस्तावत्पश्चादुदेता पुरस्तादस्तमेतादित्यानामेव<br>
तावदाधिपत्यँस्वाराज्यं पर्येता  ॥ ३.८.४॥</p>
<p>॥ इति  अष्टमः खण्डः ॥<br>
अथ यच्चतुर्थममृतं तन्मरुत उपजीवन्ति सोमेन<br>
मुखेन न वै देवा अश्नन्ति न पिबन्त्येतदेवामृतं<br>
दृष्ट्वा तृप्यन्ति  ॥ ३.९.१॥</p>
<p>त एतदेव रूपमभिसंविशन्त्येतस्माद्रूपादुद्यन्ति  ॥ ३.९.२॥</p>
<p>स य एतदेवममृतं वेद मरुतामेवैको भूत्वा सोमेनैव<br>
मुखेनैतदेवामृतं दृष्ट्वा तृप्यति   स एतदेव<br>
रूपमभिसंविशत्येतस्माद्रूपादुदेति  ॥ ३.९.३॥</p>
<p>स यावदादित्यः पश्चादुदेता पुरस्तादस्तमेता<br>
द्विस्तावदुत्तरत उदेता दक्षिणतोऽस्तमेता मरुतामेव<br>
तावदाधिपत्य्ँस्वाराज्यं पर्येता  ॥ ३.९.४॥</p>
<p>॥ इति  नवमः खण्डः ॥<br>
अथ यत्पञ्चमममृतं तत्साध्या उपजीवन्ति ब्रह्मणा<br>
मुखेन  न वै देवा अश्नन्ति न पिबन्त्येतदेवामृतं<br>
दृष्ट्वा तृप्यन्ति  ॥ ३.१०.१॥</p>
<p>त एतदेव रूपमभिसंविशन्त्येतस्माद्रूपादुद्यन्ति  ॥ ३.१०.२॥</p>
<p>स य एतदेवममृतं वेद साध्यानामेवैको भूत्वा<br>
ब्रह्मणैव मुखेनैतदेवामृतं दृष्ट्वा तृप्यति स एतदेव<br>
रूपमभिसंविशत्येतस्माद्रूपादुदेति  ॥ ३.१०.३॥</p>
<p>स यावदादित्य उत्तरत उदेता दक्षिणतोऽस्तमेता<br>
द्विस्तावदूर्ध्वं उदेतार्वागस्तमेता साध्यानामेव<br>
तावदाधिपत्यँस्वाराज्यं पर्येता  ॥ ३.१०.४॥</p>
<p>॥ इति  दशमः खण्डः ॥<br>
अथ तत ऊर्ध्व उदेत्य नैवोदेता नास्तमेतैकल एव<br>
मध्ये स्थाता तदेष श्लोकः  ॥ ३.११.१॥</p>
<p>न वै तत्र न निम्लोच नोदियाय कदाचन ।<br>
देवास्तेनाहँसत्येन मा विराधिषि ब्रह्मणेति ॥ ३.११.२॥</p>
<p>न ह वा अस्मा उदेति न निम्लोचति सकृद्दिवा हैवास्मै<br>
भवति य एतामेवं ब्रह्मोपनिषदं वेद ॥ ३.११.३॥</p>
<p>तद्धैतद्ब्रह्मा प्रजापतय उवाच प्रजापतिर्मनवे<br>
मनुः प्रजाभ्यस्तद्धैतदुद्दालकायारुणये ज्येष्ठाय पुत्राय<br>
पिता ब्रह्म प्रोवाच ॥ ३.११.४॥</p>
<p>इदं वाव तज्ज्येष्ठाय पुत्राय पिता ब्रह्म<br>
प्रब्रूयात्प्रणाय्याय वान्तेवासिने ॥ ३.११.५॥</p>
<p>नान्यस्मै कस्मैचन यद्यप्यस्मा इमामद्भिः परिगृहीतां<br>
धनस्य पूर्णां दद्यादेतदेव ततो भूय इत्येतदेव<br>
ततो भूय इति ॥ ३.११.६॥</p>
<p>॥ इति  एकादशः खण्डः ॥<br>
गायत्री वा ईदँ सर्वं भूतं यदिदं  किं च वाग्वै गायत्री<br>
वाग्वा इदँ सर्वं भूतं गायति च त्रायते च ॥ ३.१२.१॥</p>
<p>या वै सा गायत्रीयं वाव सा येयं पृथिव्यस्याँ हीदँ<br>
सर्वं भूतं प्रतिष्ठितमेतामेव नातिशीयते ॥ ३.१२.२॥</p>
<p>या वै सा पृथिवीयं वाव सा यदिदमस्मिन्पुरुषे<br>
शरीरमस्मिन्हीमे प्राणाः प्रतिष्ठिता एतदेव<br>
नातिशीयन्ते ॥ ३.१२.३॥</p>
<p>यद्वै तत्पुरुषे शरीरमिदं वाव तद्यदिदमस्मिन्नन्तः<br>
पुरुषे हृदयमस्मिन्हीमे प्राणाः प्रतिष्ठिता एतदेव<br>
नातिशीयन्ते ॥ ३.१२.४॥</p>
<p>सैषा चतुष्पदा षड्विधा गायत्री तदेतदृचाभ्यनूक्तम्<br>
॥ ३.१२.५॥</p>
<p>तावानस्य महिमा ततो ज्यायाँश्च पूरुषः ।<br>
पादोऽस्य सर्वा भूतानि त्रिपादस्यामृतं दिवीति ॥ ३.१२.६॥</p>
<p>यद्वै तद्ब्रह्मेतीदं वाव तद्योयं बहिर्धा<br>
पुरुषादाकाशो यो वै स बहिर्धा पुरुषादाकाशः ॥ ३.१२.७॥</p>
<p>अयं वाव स योऽयमन्तः पुरुष अकाशो यो वै सोऽन्तः<br>
पुरुष आकाशः  ॥ ३.१२.८॥</p>
<p>अयं वाव स योऽयमन्तर्हृदय आकाशस्तदेतत्पूर्णमप्रवर्ति<br>
पूर्णमप्रवर्तिनीँश्रियं लभते य एवं वेद ॥ ३.१२.९॥</p>
<p>॥ इति  द्वादशः खण्डः ॥<br>
तस्य ह वा एतस्य हृदयस्य पञ्च देवसुषयः<br>
स योऽस्य प्राङ्सुषिः स प्राणस्तच्चक्षुः<br>
स आदित्यस्तदेतत्तेजोऽन्नाद्यमित्युपासीत<br>
तेजस्व्यन्नादो भवति य एवं वेद ॥ ३.१३.१॥</p>
<p>अथ योऽस्य दक्षिणः  सुषिः  स व्यानस्तच्छ्रोत्रँ<br>
स चन्द्रमास्तदेतच्छ्रीश्च यशश्चेत्युपासीत<br>
श्रीमान्यशस्वी भवति य एवं वेद ॥ ३.१३.२॥</p>
<p>अथ योऽस्य प्रत्यङ्सुषिः सोऽपानः<br>
सा वाक्सोऽग्निस्तदेतद्ब्रह्मवर्चसमन्नाद्यमित्युपासीत<br>
ब्रह्मवर्चस्यन्नादो भवति य एवं वेद ॥ ३.१३.३॥</p>
<p>अथ योऽस्योदङ्सुषिः स समानस्तन्मनः<br>
स पर्जन्यस्तदेतत्कीर्तिश्च व्युष्टिश्चेत्युपासीत<br>
कीर्तिमान्व्युष्टिमान्भवति य एवं वेद ॥ ३.१३.४॥</p>
<p>अथ योऽस्योर्ध्वः सुषिः स उदानः स वायुः<br>
स आकाशस्तदेतदोजश्च महश्चेत्युपासीतौजस्वी<br>
महस्वान्भवति य एवं वेद ॥ ३.१३.५॥</p>
<p>ते वा एते पञ्च ब्रह्मपुरुषाः स्वर्गस्य लोकस्य<br>
द्वारपाः स य एतानेवं पञ्च ब्रह्मपुरुषान्स्वर्गस्य<br>
लोकस्य द्वारपान्वेदास्य कुले वीरो जायते प्रतिपद्यते<br>
स्वर्गं लोकं य एतानेवं पञ्च ब्रह्मपुरुषान्स्वर्गस्य<br>
लोकस्य द्वारपान्वेद ॥ ३.१३.६॥</p>
<p>अथ यदतः परो दिवो ज्योतिर्दीप्यते विश्वतः पृष्ठेषु<br>
सर्वतः पृष्ठेष्वनुत्तमेषूत्तमेषु लोकेष्विदं वाव<br>
तद्यदिदमस्मिन्नन्तः पुरुषे ज्योतिः ॥ ३.१३.७॥</p>
<p>तस्यैषा दृष्टिर्यत्रितदस्मिञ्छरीरे सँस्पर्शेनोष्णिमानं<br>
विजानाति तस्यैषा श्रुतिर्यत्रैतत्कर्णावपिगृह्य निनदमिव<br>
नदथुरिवाग्नेरिव ज्वलत उपशृणोति  तदेतद्दृष्टं च<br>
श्रुतं चेत्युपासीत  चक्षुष्यः श्रुतो भवति य एवं वेद<br>
य एवं वेद  ॥ ३.१३.८॥</p>
<p>॥ इति  त्रयोदशः खण्डः ॥<br>
सर्वं खल्विदं ब्रह्म तज्जलानिति शान्त उपासीत ।<br>
अथ खलु क्रतुमयः पुरुषो यथाक्रतुरस्मिल्ँलोके<br>
पुरुषो भवति तथेतः प्रेत्य भवति  स क्रतुं कुर्वीत<br>
॥ ३.१४.१॥</p>
<p>मनोमयः प्राणशरीरो भारूपः सत्यसङ्कल्प<br>
आकाशात्मा सर्वकर्मा सर्वकामः सर्वगन्धः सर्वरसः<br>
सर्वमिदमभ्यत्तोऽवाक्यनादरः  ॥ ३.१४.२॥</p>
<p>एष म आत्मान्तर्हृदयेऽणीयान्व्रीहेर्वा यवाद्वा<br>
सर्षपाद्वा श्यामाकाद्वा श्यामाकतण्डुलाद्वैष<br>
म आत्मान्तर्हृदये ज्यायान्पृथिव्या<br>
ज्यायानन्तरिक्षाज्ज्यायान्दिवो ज्यायानेभ्यो<br>
लोकेभ्यः  ॥ ३.१४.३॥</p>
<p>सर्वकर्मा सर्वकामः सर्वगन्धः सर्वरसः<br>
सर्वमिदमभ्यात्तोऽवाक्यनादर एष म आत्मान्तर्हृदय<br>
एतद्ब्रह्मैतमितः प्रेत्याभिसम्भवितास्मीति यस्य स्यादद्धा<br>
न विचिकित्सास्तीति ह स्माह शाण्डिल्यः शाण्डिल्यः<br>
॥ ३.१४.४॥</p>
<p>॥ इति  चतुर्दशः खण्डः ॥<br>
अन्तरिक्षोदरः कोशो भूमिबुध्नो न जीर्यति दिशो<br>
ह्यस्य स्रक्तयो द्यौरस्योत्तरं बिलँ  स एष कोशो<br>
वसुधानस्तस्मिन्विश्वमिदँ श्रितम्  ॥ ३.१५.१॥</p>
<p>तस्य प्राची दिग्जुहूर्नाम सहमाना नाम दक्षिणा<br>
राज्ञी नाम प्रतीची सुभूता नामोदीची तासां<br>
वायुर्वत्सः  स य एतमेवं वायुं दिशां वत्सं वेद न<br>
पुत्ररोदँ रोदिति सोऽहमेतमेवं वायुं दिशां वत्सं<br>
वेद मा पुत्ररोदँरुदम् ॥ ३.१५.२॥</p>
<p>अरिष्टं कोशं प्रपद्येऽमुनामुनामुना<br>
प्राणं प्रपद्येऽमुनामुनामुना भूः प्रपद्येऽमुनामुनामुना<br>
भुवः प्रपद्येऽमुनामुनामुना स्वः प्रपद्येऽमुनामुनामुना<br>
॥ ३.१५.३॥</p>
<p>स यदवोचं प्राणं प्रपद्य इति प्राणो वा इदँ सर्वं<br>
भूतं यदिदं किञ्च तमेव तत्प्रापत्सि  ॥ ३.१५.४॥</p>
<p>अथ यदवोचं भूः प्रपद्य इति पृथिवीं प्रपद्येऽन्तरिक्षं<br>
प्रपद्ये दिवं प्रपद्य इत्येव तदवोचम् ॥ ३.१५.५॥</p>
<p>अथ यदवोचं भुवः प्रपद्य इत्यग्निं प्रपद्ये वायुं<br>
प्रपद्य आदित्यं प्रपद्य इत्येव तदवोचम् ॥ ३.१५.६॥</p>
<p>अथ यदवोचँस्वः प्रपद्य इत्यृग्वेदं प्रपद्ये यजुर्वेदं प्रपद्ये<br>
सामवेदं प्रपद्य इत्येव तदवोचं  तदवोचम् ॥ ३.१५.७॥</p>
<p>॥ इति  पञ्चदशः खण्डः ॥<br>
पुरुषो वाव यज्ञस्तस्य यानि चतुर्विँशति वर्षाणि<br>
तत्प्रातःसवनं चतुर्विँशत्यक्षरा गायत्री गायत्रं<br>
प्रातःसवनं तदस्य वसवोऽन्वायत्ताः  प्राणा वाव वसव<br>
एते हीदँसर्वं वासयन्ति  ॥ ३.१६.१॥</p>
<p>तं चेदेतस्मिन्वयसि किञ्चिदुपतपेत्स ब्रूयात्प्राणा<br>
वसव इदं मे प्रातःसवनं माध्यन्दिनँसवनमनुसन्तनुतेति<br>
माहं प्राणानां वसूनां मध्ये यज्ञो विलोप्सीयेत्युद्धैव<br>
तत एत्यगदो ह भवति  ॥ ३.१६.२॥</p>
<p>अथ यानि चतुश्चत्वारिँशद्वर्षाणि तन्माध्यन्दिनँ<br>
सवनं  चतुश्चत्वारिँशदक्षरा त्रिष्टुप्त्रैष्टुभं<br>
माध्यन्दिनँसवनं तदस्य रुद्रा अन्वायत्ताः  प्राणा<br>
वाव रुद्रा  एते हीदँसर्वँरोदयन्ति  ॥ ३.१६.३॥</p>
<p>तं चेदेतस्मिन्वयसि किञ्चिदुपतपेत्स ब्रूयात्प्राणा रुद्रा<br>
इदं मे माध्यन्दिनँसवनं तृतीयसवनमनुसन्तनुतेति<br>
माहं प्राणानाँरुद्राणां मध्ये यज्ञो विलोप्सीयेत्युद्धैव<br>
तत एत्यगदो ह भवति  ॥ ३.१६.४॥</p>
<p>अथ यान्यष्टाचत्वारिँशद्वर्षाणि<br>
तत्तृतीयसवनमष्टाचत्वारिँशदक्षरा<br>
जगती जागतं तृतीयसवनं तदस्यादित्या अन्वायत्ताः<br>
प्राणा वावादित्या एते हीदँसर्वमाददते  ॥ ३.१६.५॥</p>
<p>तं चेदेतस्मिन्वयसि किञ्चिदुपतपेत्स ब्रूयात्प्राणा<br>
अदित्या इदं मे तृतीयसवनमायुरनुसन्तनुतेति माहं<br>
प्राणानामादित्यानां मध्ये यज्ञो विलोप्सीयेत्युद्धैव<br>
तत एत्यगदो हैव भवति  ॥ ३.१६.६॥</p>
<p>एतद्ध स्म वै तद्विद्वानाह महिदास ऐतरेयः<br>
स किं म एतदुपतपसि योऽहमनेन न प्रेष्यामीति<br>
स ह षोडशं वर्षशतमजीवत्प्र ह षोडशं<br>
वर्षशतं जीवति य एवं वेद  ॥ ३.१६.७॥</p>
<p>॥ इति  षोडशः खण्डः ॥<br>
स यदशिशिषति यत्पिपासति यन्न रमते ता अस्य<br>
दीक्षाः  ॥ ३.१७.१॥</p>
<p>अथ यदश्नाति यत्पिबति यद्रमते तदुपसदैरेति  ॥ ३.१७.२॥</p>
<p>अथ यद्धसति यज्जक्षति यन्मैथुनं चरति स्तुतशस्त्रैरेव<br>
तदेति  ॥ ३.१७.३॥</p>
<p>अथ यत्तपो दानमार्जवमहिँसा सत्यवचनमिति<br>
ता अस्य दक्षिणाः  ॥ ३.१७.४॥</p>
<p>तस्मादाहुः सोष्यत्यसोष्टेति पुनरुत्पादनमेवास्य<br>
तन्मरणमेवावभृथः  ॥ ३.१७.५॥</p>
<p>तद्धैतद्घोर् आङ्गिरसः कृष्णाय<br>
देवकीपुत्रायोक्त्वोवाचापिपास एव स बभूव<br>
सोऽन्तवेलायामेतत्त्रयं प्रतिपद्येताक्षितमस्यच्युतमसि<br>
प्राणसँशितमसीति तत्रैते द्वे ऋचौ भवतः  ॥ ३.१७.६॥</p>
<p>आदित्प्रत्नस्य रेतसः ।<br>
उद्वयं तमसस्परि ज्योतिः पश्यन्त उत्तरँस्वः<br>
पश्यन्त उत्तरं देवं देवत्रा सूर्यमगन्म<br>
ज्योतिरुत्तममिति ज्योतिरुत्तममिति  ॥ ३.१७.७॥</p>
<p>॥ इति  सप्तदशः खण्डः ॥<br>
मनो ब्रह्मेत्युपासीतेत्यध्यात्ममथाधिदैवतमाकाशो<br>
ब्रह्मेत्युभयमादिष्टं भवत्यध्यात्मं चाधिदैवतं च<br>
॥ ३.१८.१॥</p>
<p>तदेतच्चतुष्पाद्ब्रह्म वाक्पादः प्राणः पादश्चक्षुः<br>
पादः श्रोत्रं पाद इत्यध्यात्ममथाधिदैवतमग्निः<br>
पादो वायुः पादा अदित्यः पादो दिशः पाद<br>
इत्युभयमेवादिष्टं भवत्यध्यात्मं  चैवाधिदैवतं च<br>
॥ ३.१८.२॥</p>
<p>वागेव ब्रह्मणश्चतुर्थः पादः सोऽग्निना ज्योतिषा<br>
भाति च तपति च भाति च तपति च कीर्त्या यशसा<br>
ब्रह्मवर्चसेन य एवं वेद  ॥ ३.१८.३॥</p>
<p>प्राण एव ब्रह्मणश्चतुर्थः पादः स वायुना ज्योतिषा<br>
भाति च तपति च्  भाति च तपति च कीर्त्या यशसा<br>
ब्रह्मवर्चसेन य एवं वेद  ॥ ३.१८.४॥</p>
<p>चक्षुरेव ब्रह्मणश्चतुर्थः पादः स आदित्येन ज्योतिषा<br>
भाति च तपति च  भाति च तपति च कीर्त्या यशसा<br>
ब्रह्मवर्चसेन य एवं वेद  ॥ ३.१८.५॥</p>
<p>श्रोत्रमेव ब्रह्मणश्चतुर्थः पादः स दिग्भिर्ज्योतिषा<br>
भाति च तपति च  भाति च तपति च कीर्त्या यशसा<br>
ब्रह्मवर्चसेन य एवं वेद य एवं वेद  ॥ ३.१८.६॥</p>
<p>॥ इति  अष्टादशः खण्डः ॥<br>
आदित्यो ब्रह्मेत्यादेशस्तस्योपव्याख्यानमसदेवेदमग्र<br>
आसीत् । तत्सदासीत्तत्समभवत्तदाण्डं निरवर्तत<br>
तत्संवत्सरस्य मात्रामशयत तन्निरभिद्यत ते आण्डकपाले<br>
रजतं च सुवर्णं चाभवताम् ॥ ३.१९.१॥</p>
<p>तद्यद्रजतँ सेयं पृथिवी यत्सुवर्णँ सा द्यौर्यज्जरायु<br>
ते पर्वता  यदुल्बँ समेघो नीहारो या धमनयस्ता<br>
नद्यो यद्वास्तेयमुदकँ स समुद्रः  ॥ ३.१९.२॥</p>
<p>अथ यत्तदजायत सोऽसावादित्यस्तं जायमानं घोषा<br>
उलूलवोऽनूदतिष्ठन्त्सर्वाणि च भूतानि सर्वे च<br>
कामास्तस्मात्तस्योदयं प्रति प्रत्यायनं प्रति घोषा<br>
उलूलवोऽनूत्तिष्ठन्ति सर्वाणि च भूतानि सर्वे च कामाः<br>
॥ ३.१९.३॥</p>
<p>स य एतमेवं विद्वानादित्यं ब्रह्मेत्युपास्तेऽभ्याशो ह<br>
यदेनँ साधवो घोषा आ च गच्छेयुरुप च<br>
निम्रेडेरन्निम्रेडेरन् ॥ ३.१९.४॥</p>
<p>॥ इति  एकोनविंशः खण्डः ॥<br>
॥ इति तृतीयोऽध्यायः ॥<br>
॥ चतुर्थोऽध्यायः ॥<br>
जानश्रुतिर्ह पौत्रायणः श्रद्धादेयो बहुदायी बहुपाक्य आस<br>
स ह सर्वत आवसथान्मापयाञ्चक्रे सर्वत एव<br>
मेऽन्नमत्स्यन्तीति ॥ ४.१.१॥</p>
<p>अथ हँसा निशायामतिपेतुस्तद्धैवँ हँ सोहँ समभ्युवाद<br>
हो होऽयि भल्लाक्ष भल्लाक्ष जानश्रुतेः पौत्रायणस्य<br>
समं दिवा ज्योतिराततं तन्मा प्रसाङ्क्षी स्तत्त्वा<br>
मा प्रधाक्षीरिति ॥ ४.१.२॥</p>
<p>तमु ह परः प्रत्युवाच कम्वर एनमेतत्सन्तँ सयुग्वानमिव<br>
रैक्वमात्थेति यो नु कथँ सयुग्वा रैक्व इति ॥ ४.१.३॥</p>
<p>यथा कृतायविजितायाधरेयाः संयन्त्येवमेनँ सर्वं<br>
तदभिसमैति यत्किञ्च प्रजाः साधु कुर्वन्ति यस्तद्वेद<br>
यत्स वेद स मयैतदुक्त इति ॥ ४.१.४॥</p>
<p>तदु ह जानश्रुतिः पौत्रायण उपशुश्राव<br>
स ह सञ्जिहान एव क्षत्तारमुवाचाङ्गारे ह सयुग्वानमिव<br>
रैक्वमात्थेति यो नु कथँ सयुग्वा रैक्व इति ॥ ४.१.५॥</p>
<p>यथा कृतायविजितायाधरेयाः संयन्त्येवमेनँ सर्वं<br>
तदभिसमैति यत्किञ्च प्रजाः साधु कुर्वन्ति यस्तद्वेद<br>
यत्स वेद स मयैतदुक्त इति ॥ ४.१.६॥</p>
<p>स ह क्षत्तान्विष्य नाविदमिति प्रत्येयाय तँ होवाच<br>
यत्रारे ब्राह्मणस्यान्वेषणा तदेनमर्च्छेति ॥ ४.१.७॥</p>
<p>सोऽधस्ताच्छकटस्य पामानं कषमाणमुपोपविवेश<br>
तँ हाभ्युवाद त्वं नु भगवः सयुग्वा रैक्व<br>
इत्यहँ ह्यरा३ इति ह प्रतिजज्ञे स ह क्षत्ताविदमिति<br>
प्रत्येयाय ॥ ४.१.८ ॥</p>
<p>॥ इति  प्रथमः खण्डः ॥<br>
तदु ह जानश्रुतिः पौत्रायणः षट्शतानि गवां<br>
निष्कमश्वतरीरथं तदादाय प्रतिचक्रमे तँ हाभ्युवाद<br>
॥ ४.२.१॥</p>
<p>रैक्वेमानि षट्शतानि गवामयं निष्कोऽयमश्वतरीरथोऽनु<br>
म एतां भगवो देवताँ शाधि यां देवतामुपास्स इति<br>
॥ ४.२.२॥</p>
<p>तमु ह परः प्रत्युवाचाह हारेत्वा शूद्र तवैव सह<br>
गोभिरस्त्विति तदु ह पुनरेव जानश्रुतिः पौत्रायणः<br>
सहस्रं गवां निष्कमश्वतरीरथं दुहितरं तदादाय<br>
प्रतिचक्रमे ॥ ४.२.३॥</p>
<p>तँ हाभ्युवाद रैक्वेदँ सहस्रं गवामयं<br>
निष्कोऽयमश्वतरीरथ इयं जायायं ग्रामो<br>
यस्मिन्नास्सेऽन्वेव मा भगवः शाधीति ॥ ४.२.४ ॥</p>
<p>तस्या ह मुखमुपोद्गृह्णन्नुवाचाजहारेमाः शूद्रानेनैव<br>
मुखेनालापयिष्यथा इति ते हैते रैक्वपर्णा नाम<br>
महावृषेषु यत्रास्मा उवास स तस्मै होवाच ॥ ४.२.५ ॥</p>
<p>॥ इति  द्वितीयः खण्डः ॥<br>
वायुर्वाव संवर्गो यदा वा अग्निरुद्वायति वायुमेवाप्येति<br>
यदा सूर्योऽस्तमेति वायुमेवाप्येति यदा चन्द्रोऽस्तमेति<br>
वायुमेवाप्येति ॥ ४.३.१॥</p>
<p>यदाप उच्छुष्यन्ति वायुमेवापियन्ति<br>
वायुर्ह्येवैतान्सर्वान्संवृङ्क्त इत्यधिदैवतम् ॥ ४.३.२॥</p>
<p>अथाध्यात्मं प्राणो वाव संवर्गः स यदा स्वपिति प्राणमेव<br>
वागप्येति प्राणं चक्षुः प्राणँ श्रोत्रं प्राणं मनः प्राणो<br>
ह्येवैतान्सर्वान्संवृङ्क्त इति ॥ ४.३.३॥</p>
<p>तौ वा एतौ द्वौ संवर्गौ वायुरेव देवेषु प्राणः प्राणेषु<br>
॥ ४.३.४॥</p>
<p>अथ ह शौनकं च कापेयमभिप्रतारिणं च काक्षसेनिं<br>
परिविष्यमाणौ ब्रह्मचारी बिभिक्षे तस्मा उ ह न ददतुः<br>
॥ ४.३.५॥</p>
<p>स होवाच महात्मनश्चतुरो देव एकः कः स जगार<br>
भुवनस्य गोपास्तं कापेय नाभिपश्यन्ति मर्त्या<br>
अभिप्रतारिन्बहुधा वसन्तं यस्मै वा एतदन्नं तस्मा<br>
एतन्न दत्तमिति ॥ ४.३.६॥</p>
<p>तदु ह शौनकः कापेयः प्रतिमन्वानः प्रत्येयायात्मा देवानां<br>
जनिता प्रजानाँ हिरण्यदँष्ट्रो बभसोऽनसूरिर्महान्तमस्य<br>
महिमानमाहुरनद्यमानो यदनन्नमत्तीति वै वयं<br>
ब्रह्मचारिन्नेदमुपास्महे दत्तास्मै भिक्षामिति ॥ ४.३.७॥</p>
<p>तस्म उ ह ददुस्ते वा एते पञ्चान्ये पञ्चान्ये दश<br>
सन्तस्तत्कृतं तस्मात्सर्वासु दिक्ष्वन्नमेव दश कृतँ सैषा<br>
विराडन्नादी तयेदँ सर्वं दृष्टँ सर्वमस्येदं दृष्टं<br>
भवत्यन्नादो भवति य एवं वेद य एवं वेद ॥ ४.३.८॥</p>
<p>॥ इति  तृतीयः खण्डः ॥<br>
सत्यकामो ह जाबालो जबालां मातरमामन्त्रयाञ्चक्रे<br>
ब्रह्मचर्यं भवति विवत्स्यामि किङ्गोत्रो न्वहमस्मीति<br>
॥ ४.४.१॥</p>
<p>सा हैनमुवाच नाहमेतद्वेद तात यद्गोत्रस्त्वमसि<br>
बह्वहं चरन्ती परिचारिणी यौवने त्वामलभे<br>
साहमेतन्न वेद यद्गोत्रस्त्वमसि जबाला तु नामाहमस्मि<br>
सत्यकामो नाम त्वमसि स सत्यकाम एव जाबालो<br>
ब्रवीथा इति ॥ ४.४.२॥</p>
<p>स ह हारिद्रुमतं गौतममेत्योवाच ब्रह्मचर्यं भगवति<br>
वत्स्याम्युपेयां भगवन्तमिति ॥ ४.४.३॥</p>
<p>तँ होवाच किङ्गोत्रो नु सोम्यासीति स होवाच<br>
नाहमेतद्वेद भो यद्गोत्रोऽहमस्म्यपृच्छं मातरँ<br>
सा मा प्रत्यब्रवीद्बह्वहं चरन्ती परिचरिणी यौवने<br>
त्वामलभे साहमेतन्न वेद यद्गोत्रस्त्वमसि जबाला तु<br>
नामाहमस्मि सत्यकामो नाम त्वमसीति सोऽहँ<br>
सत्यकामो जाबालोऽस्मि भो इति ॥ ४.४.४॥</p>
<p>तँ होवाच नैतदब्राह्मणो विवक्तुमर्हति समिधँ<br>
सोम्याहरोप त्वा नेष्ये न सत्यादगा इति तमुपनीय<br>
कृशानामबलानां चतुःशता गा निराकृत्योवाचेमाः<br>
सोम्यानुसंव्रजेति ता अभिप्रस्थापयन्नुवाच<br>
नासहस्रेणावर्तेयेति स ह वर्षगणं प्रोवास ता यदा<br>
सहस्रँ सम्पेदुः ॥ ४.४.५॥</p>
<p>॥ इति  चतुर्थः खण्डः ॥<br>
अथ हैनमृषभोऽभ्युवाद सत्यकाम३ इति<br>
भगव इति ह प्रतिशुश्राव प्राप्ताः सोम्य सहस्रँ स्मः<br>
प्रापय न आचार्यकुलम् ॥ ४.५.१॥</p>
<p>ब्रह्मणश्च ते पादं ब्रवाणीति ब्रवीतु मे भगवानिति<br>
तस्मै होवाच प्राची दिक्कला प्रतीची दिक्कला<br>
दक्षिणा दिक्कलोदीची दिक्कलैष वै सोम्य चतुष्कलः<br>
पादो ब्रह्मणः प्रकाशवान्नाम ॥ ४.५.२॥</p>
<p>स य एतमेवं विद्वाँश्चतुष्कलं पादं ब्रह्मणः<br>
प्रकाशवानित्युपास्ते प्रकाशवानस्मिल्ँलोके भवति<br>
प्रकाशवतो ह लोकाञ्जयति य एतमेवं विद्वाँश्चतुष्कलं<br>
पादं ब्रह्मणः प्रकाशवानित्युपास्ते ॥ ४.५.३॥</p>
<p>॥ इति  पञ्चमः खण्डः ॥<br>
अग्निष्टे पादं वक्तेति स ह श्वोभूते ग<br>
आभिप्रस्थापयाञ्चकार ता यत्राभि सायं<br>
बभूवुस्तत्राग्निमुपसमाधाय गा उपरुध्य समिधमाधाय<br>
पश्चादग्नेः  प्राङुपोपविवेश  ॥ ४.६.१॥</p>
<p>तमग्निरभ्युवाद सत्यकाम३ इति भगव इति<br>
ह प्रतिशुश्राव  ॥ ४.६.२॥</p>
<p>ब्रह्मणः सोम्य ते पादं ब्रवाणीति ब्रवीतु मे भगवानिति<br>
तस्मै होवाच पृथिवी कलान्तरिक्षं कला द्यौः कला<br>
समुद्रः कलैष वै सोम्य चतुष्कलः पादो<br>
ब्रह्मणोऽनन्तवान्नाम  ॥ ४.६.३॥</p>
<p>स य एतमेवं विद्वाँश्चतुष्कलं पादं<br>
ब्रह्मणोऽनन्तवानित्युपास्तेऽनन्तवानस्मिल्ँलोके<br>
भवत्यनन्तवतो ह लोकाञ्जयति य एतमेवं विद्वाँश्चतुष्कलं<br>
पादं ब्रह्मणोऽनन्तवानित्युपास्ते  ॥ ४.६.४॥</p>
<p>॥ इति  षष्ठः खण्डः ॥<br>
हँसस्ते पादं वक्तेति स ह श्वोभूते गा<br>
अभिप्रस्थापयाञ्चकार ता यत्राभि सायं<br>
बभूवुस्तत्राग्निमुपसमाधाय गा उपरुध्य समिधमाधाय<br>
पश्चादग्नेः  प्राङुपोपविवेश ॥ ४.७.१॥</p>
<p>तँहँस उपनिपत्याभ्युवाद सत्यकाम३ इति भगव<br>
इति ह प्रतिशुश्राव ॥ ४.७.२॥</p>
<p>ब्रह्मणः सोम्य ते पादं ब्रवाणीति ब्रवीतु मे भगवानिति<br>
तस्मै होवाचाग्निः कला सूर्यः कला चन्द्रः कला<br>
विद्युत्कलैष वै सोम्य चतुष्कलः पादो ब्रह्मणो<br>
ज्योतिष्मान्नाम ॥ ४.७.३॥</p>
<p>स य एतमेवं विद्वाँश्चतुष्कलं पादं ब्रह्मणो<br>
ज्योतिष्मानित्युपास्ते ज्योतिष्मानस्मिल्ँलोके भवति<br>
ज्योतिष्मतो ह लोकाञ्जयति य एतमेवं विद्वाँश्चतुष्कलं<br>
पादं ब्रह्मणो ज्योतिष्मानित्युपास्ते ॥ ४.७.४॥</p>
<p>॥ इति  सप्तमः खण्डः ॥<br>
मद्गुष्टे पादं वक्तेति स ह श्वोभूते गा अभिप्रस्थापयाञ्चकार<br>
ता यत्राभि सायं बभूवुस्तत्राग्निमुपसमाधाय गा<br>
उपरुध्य समिधमाधाय पश्चादग्नेः प्राङुपोपविवेश ॥ ४.८.१॥</p>
<p>तं मद्गुरुपनिपत्याभ्युवाद सत्यकाम३ इति भगव इति<br>
ह प्रतिशुश्राव ॥ ४.८.२॥</p>
<p>ब्रह्मणः सोम्य ते पादं ब्रवाणीति ब्रवीतु मे भगवानिति<br>
तस्मै होवाच प्राणः कला चक्षुः कला श्रोत्रं कला मनः<br>
कलैष वै सोम्य चतुष्कलः पादो ब्रह्मण आयतनवान्नाम<br>
॥ ४.८.३॥</p>
<p>स यै एतमेवं विद्वाँश्चतुष्कलं पादं ब्रह्मण<br>
आयतनवानित्युपास्त आयतनवानस्मिल्ँलोके<br>
भवत्यायतनवतो ह लोकाञ्जयति य एतमेवं<br>
विद्वाँश्चतुष्कलं पादं ब्रह्मण आयतनवानित्युपास्ते<br>
॥ ४.८.४॥</p>
<p>॥ इति  अष्टमः  खण्डः ॥<br>
प्राप हाचर्यकुलं तमाचर्योऽभ्युवाद सत्यकाम३ इति<br>
भगव इति ह प्रतिशुश्राव ॥ ४.९.१॥</p>
<p>ब्रह्मविदिव वै सोम्य भासि को नु त्वानुशशासेत्यन्ये<br>
मनुष्येभ्य इति ह प्रतिजज्ञे भगवाँस्त्वेव मे कामे ब्रूयात्<br>
॥ ४.९.२॥</p>
<p>श्रुतँह्येव मे भगवद्दृशेभ्य आचार्याद्धैव विद्या विदिता<br>
साधिष्ठं प्रापतीति तस्मै हैतदेवोवाचात्र ह न किञ्चन<br>
वीयायेति वीयायेति ॥ ४.९.३॥</p>
<p>॥ इति  नवमः खण्डः ॥<br>
उपकोसलो ह वै कामलायनः सत्यकामे जाबाले<br>
ब्रह्मचार्यमुवास तस्य ह द्वादश वार्षाण्यग्नीन्परिचचार<br>
स ह स्मान्यानन्तेवासिनः समावर्तयँस्तं ह स्मैव न<br>
समावर्तयति ॥ ४.१०.१॥</p>
<p>तं जायोवाच तप्तो ब्रह्मचारी कुशलमग्नीन्परिचचारीन्मा<br>
त्वाग्नयः परिप्रवोचन्प्रब्रूह्यस्मा इति तस्मै हाप्रोच्यैव<br>
प्रवासाञ्चक्रे ॥ ४.१०.२॥</p>
<p>स ह व्याधिनानशितुं दध्रे तमाचार्यजायोवाच<br>
ब्रह्मचारिन्नशान किं नु नाश्नासीति स होवाच<br>
बहव इमेऽस्मिन्पुरुषे कामा नानात्यया व्याधीभिः<br>
प्रतिपूर्णोऽस्मि नाशिष्यामीति ॥ ४.१०.३॥</p>
<p>अथ हाग्नयः समूदिरे तप्तो ब्रह्मचारी कुशलं नः<br>
पर्यचारीद्धन्तास्मै प्रब्रवामेति तस्मै होचुः प्राणो ब्रह्म<br>
कं ब्रह्म खं ब्रह्मेति ॥ ४.१०.४॥</p>
<p>स होवाच विजानाम्यहं यत्प्राणो ब्रह्म कं च तु खं च न<br>
विजानामीति ते होचुर्यद्वाव कं तदेव खं यदेव खं तदेव<br>
कमिति प्राणं च हास्मै तदाकाशं चोचुः ॥ ४.१०.५॥</p>
<p>॥ इति  दशमः  खण्डः ॥<br>
अथ हैनं गार्हपत्योऽनुशशास पृथिव्यग्निरन्नमादित्य<br>
इति य एष आदित्ये पुरुषो दृश्यते सोऽहमस्मि स<br>
एवाहमस्मीति ॥ ४.११.१॥</p>
<p>स य एतमेवं विद्वानुपास्तेऽपहते पापकृत्यां लोकी भवति<br>
सर्वमायुरेति ज्योग्जीवति नास्यावरपुरुषाः क्षीयन्त उप<br>
वयं तं भुञ्जामोऽस्मिँश्च लोकेऽमुष्मिँश्च य एतमेवं<br>
विद्वानुपास्ते ॥ ४.११.२॥</p>
<p>॥ इति  एकादशः खण्डः ॥<br>
अथ हैनमन्वाहार्यपचनोऽनुशशासापो दिशो नक्षत्राणि<br>
चन्द्रमा इति य एष चन्द्रमसि पुरुषो दृश्यते सोऽहमस्मि<br>
स एवाहमस्मीति ॥ ४.१२.१॥</p>
<p>स य एतमेवं विद्वानुपास्तेऽपहते पापकृत्यां लोकी भवति<br>
सर्वमायुरेति ज्योग्जीवति नास्यावरपुरुषाः क्षीयन्त उप<br>
वयं तं भुञ्जामोऽस्मिँश्च लोकेऽमुष्मिँश्च य एतमेवं<br>
विद्वानुपास्ते ॥ ४.१२.२॥</p>
<p>॥ इति  द्वादशः खण्डः ॥<br>
अथ हैनमाहवनीयोऽनुशशास प्राण आकाशो द्यौर्विद्युदिति<br>
य एष विद्युति पुरुषो दृश्यते सोऽहमस्मि स<br>
एवाहमस्मीति ॥ ४.१३.१॥</p>
<p>स य एतमेवं विद्वानुपास्तेऽपहते पापकृत्यां लोकी भवति<br>
सर्वमयुरेति ज्योग्जीवति नास्यावरपुरुषाः क्षीयन्त उप<br>
वयं तं भुञ्जामोऽस्मिँश्च लोकेऽमुष्मिँश्च य एतमेवं<br>
विद्वानुपास्ते ॥ ४.१३.२॥</p>
<p>॥ इति  त्रयोदशः  खण्डः ॥<br>
ते होचुरुपकोसलैषा सोम्य तेऽस्मद्विद्यात्मविद्या<br>
चाचार्यस्तु ते गतिं वक्तेत्याजगाम<br>
हास्याचार्यस्तमाचार्योऽभ्युवादोपकोसल३ इति<br>
॥ ४.१४.१॥</p>
<p>भगव इति ह प्रतिशुश्राव ब्रह्मविद इव सोम्य ते मुखं भाति<br>
को नु त्वानुशशासेति को नु मानुशिष्याद्भो इतीहापेव<br>
निह्नुत इमे नूनमीदृशा अन्यादृशा इतीहाग्नीनभ्यूदे<br>
किं नु सोम्य किल तेऽवोचन्निति ॥ ४.१४.२॥</p>
<p>इदमिति ह प्रतिजज्ञे लोकान्वाव किल सोम्य तेऽवोचन्नहं<br>
तु ते तद्वक्ष्यामि यथा पुष्करपलाश आपो न श्लिष्यन्त<br>
एवमेवंविदि पापं कर्म न श्लिष्यत इति ब्रवीतु मे<br>
भगवानिति तस्मै होवाच ॥ ४.१४.३॥</p>
<p>॥ इति  चतुर्दशः खण्डः ॥<br>
य एषोऽक्षिणि पुरुषो दृश्यत एष आत्मेति<br>
होवाचैतदमृतमभयमेतद्ब्रह्मेति<br>
तद्यद्यप्यस्मिन्सर्पिर्वोदकं वा सिञ्चति वर्त्मनी एव<br>
गच्छति ॥ ४.१५.१॥</p>
<p>एतँ संयद्वाम इत्याचक्षत एतँ हि सर्वाणि<br>
वामान्यभिसंयन्ति सर्वाण्येनं वामान्यभिसंयन्ति<br>
य एवं वेद ॥ ४.१५.२॥</p>
<p>एष उ एव वामनीरेष हि सर्वाणि वामानि नयति<br>
सर्वाणि वामानि नयति य एवं वेद ॥ ४.१५.३॥</p>
<p>एष उ एव भामनीरेष हि सर्वेषु लोकेषु भाति<br>
सर्वेषु लोकेषु भाति य एवं वेद ॥ ४.१५.४॥</p>
<p>अथ यदु चैवास्मिञ्छव्यं कुर्वन्ति यदि च<br>
नार्चिषमेवाभिसम्भवन्त्यर्चिषोऽहरह्न<br>
आपूर्यमाणपक्षमापूर्यमाणपक्षाद्यान्षडुदङ्ङेति<br>
मासाँस्तान्मासेभ्यः संवत्सरँ<br>
संवत्सरादादित्यमादित्याच्चन्द्रमसं चन्द्रमसो विद्युतं<br>
तत् पुरुषोऽमानवः स एनान्ब्रह्म गमयत्येष देवपथो<br>
ब्रह्मपथ एतेन प्रतिपद्यमाना इमं मानवमावर्तं नावर्तन्ते<br>
नावर्तन्ते ॥ ४.१५.५॥</p>
<p>॥ इति  पञ्चदशः खण्डः ॥<br>
एष ह वै यज्ञो योऽयं पवते एष ह यन्निदँ सर्वं पुनाति<br>
यदेष यन्निदँ सर्वं पुनाति तस्मादेष एव यज्ञस्तस्य<br>
मनश्च वाक्च वर्तनी ॥ ४.१६.१॥</p>
<p>तयोरन्यतरां मनसा सँस्करोति ब्रह्मा वाचा<br>
होताध्वर्युरुद्गातान्यतराँस यत्रौपाकृते प्रातरनुवाके<br>
पुरा परिधानीयाया ब्रह्मा व्यवदति ॥ ४.१६.२॥</p>
<p>अन्यतरामेव वर्तनीँ सँस्करोति हीयतेऽन्यतरा<br>
स यथैकपाद्व्रजन्रथो वैकेन चक्रेण वर्तमानो<br>
रिष्यत्येवमस्य यज्ञोरिष्यति यज्ञँ रिष्यन्तं<br>
यजमानोऽनुरिष्यति स इष्ट्वा पापीयान्भवति ॥ ४.१६.३॥</p>
<p>अथ यत्रोपाकृते प्रातरनुवाके न पुरा परिधानीयाया ब्रह्मा<br>
व्यवदत्युभे एव वर्तनी सँस्कुर्वन्ति न हीयतेऽन्यतरा<br>
॥ ४.१६.४॥</p>
<p>स यथोभयपाद्व्रजन्रथो वोभाभ्यां चक्राभ्यां वर्तमानः<br>
प्रतितिष्ठत्येवमस्य यज्ञः प्रतितिष्ठति यज्ञं प्रतितिष्ठन्तं<br>
यजमानोऽनुप्रतितिष्ठति स इष्ट्वा श्रेयान्भवति ॥ ४.१६.५॥</p>
<p>॥ इति  षोडशः  खण्डः ॥<br>
प्रजापतिर्लोकानभ्यतपत्तेषां तप्यमानानाँ<br>
रसान्प्रावृहदग्निं पृथिव्या वायुमन्तरिक्षातादित्यं दिवः<br>
॥ ४.१७.१॥</p>
<p>स एतास्तिस्रो देवता अभ्यतपत्तासां तप्यमानानाँ<br>
रसान्प्रावृहदग्नेरृचो वायोर्यजूँषि सामान्यादित्यात्<br>
॥ ४.१७.२॥</p>
<p>स एतां त्रयीं विद्यामभ्यतपत्तस्यास्तप्यमानाया<br>
रसान्प्रावृहद्भूरित्यृग्भ्यो भुवरिति यजुर्भ्यः स्वरिति<br>
सामभ्यः ॥ ४.१७.३॥</p>
<p>तद्यदृक्तो रिष्येद्भूः स्वाहेति गार्हपत्ये जुहुयादृचामेव<br>
तद्रसेनर्चां वीर्येणर्चां यज्ञस्य विरिष्टँ सन्दधाति<br>
॥ ४.१७.४॥</p>
<p>स यदि यजुष्टो रिष्येद्भुवः स्वाहेति दक्षिणाग्नौ<br>
जुहुयाद्यजुषामेव तद्रसेन यजुषां वीर्येण यजुषां यज्ञस्य<br>
विरिष्टँ सन्दधाति ॥ ४.१७.५॥</p>
<p>अथ यदि सामतो रिष्येत्स्वः स्वाहेत्याहवनीये<br>
जुहुयात्साम्नामेव तद्रसेन साम्नां वीर्येण साम्नां यज्ञस्य<br>
विरिष्टं सन्दधाति ॥ ४.१७.६॥</p>
<p>तद्यथा लवणेन सुवर्णँ सन्दध्यात्सुवर्णेन रजतँ<br>
रजतेन त्रपु त्रपुणा सीसँ सीसेन लोहं लोहेन दारु<br>
दारु चर्मणा ॥ ४.१७.७॥</p>
<p>एवमेषां लोकानामासां देवतानामस्यास्त्रय्या विद्याया<br>
वीर्येण यज्ञस्य विरिष्टँ सन्दधाति भेषजकृतो ह वा<br>
एष यज्ञो यत्रैवंविद्ब्रह्मा भवति ॥ ४.१७.८॥</p>
<p>एष ह वा उदक्प्रवणो यज्ञो यत्रैवंविद्ब्रह्मा भवत्येवंविदँ<br>
ह वा एषा ब्रह्माणमनुगाथा यतो यत आवर्तते<br>
तत्तद्गच्छति ॥ ४.१७.९॥</p>
<p>मानवो ब्रह्मैवैक ऋत्विक्कुरूनश्वाभिरक्षत्येवंविद्ध<br>
वै ब्रह्मा यज्ञं यजमानँ सर्वाँश्चर्त्विजोऽभिरक्षति<br>
तस्मादेवंविदमेव ब्रह्माणं कुर्वीत नानेवंविदं नानेवंविदम्<br>
॥ ४.१७.१०॥</p>
<p>॥ इति चतुर्थोऽध्यायः ॥<br>
॥ पञ्चमोऽध्यायः ॥<br>
यो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च<br>
भवति प्राणो वाव ज्येष्ठश्च श्रेष्ठश्च ॥ ५.१.१॥</p>
<p>यो ह वै वसिष्ठं वेद वसिष्ठो ह स्वानां भवति<br>
वाग्वाव वसिष्ठः ॥ ५.१.२॥</p>
<p>यो ह वै प्रतिष्ठां वेद प्रति ह तिष्ठत्यस्मिँश्च<br>
लोकेऽमुष्मिँश्च चक्षुर्वाव प्रतिष्ठा ॥ ५.१.३॥</p>
<p>यो ह वै सम्पदं वेद सँहास्मै कामाः पद्यन्ते<br>
दैवाश्च मानुषाश्च श्रोत्रं वाव सम्पत् ॥ ५.१.४॥</p>
<p>यो ह वा आयतनं वेदायतनँ ह स्वानां भवति<br>
मनो ह वा आयतनम् ॥ ५.१.५॥</p>
<p>अथ ह प्राणा अहँश्रेयसि व्यूदिरेऽहँश्रेयानस्म्यहँ<br>
श्रेयानस्मीति ॥ ५.१.६॥</p>
<p>ते ह प्राणाः प्रजापतिं पितरमेत्योचुर्भगवन्को नः<br>
श्रेष्ठ इति तान्होवाच यस्मिन्व उत्क्रान्ते शरीरं<br>
पापिष्ठतरमिव दृश्येत स वः श्रेष्ठ इति ॥ ५.१.७॥</p>
<p>सा ह वागुच्चक्राम सा संवत्सरं प्रोष्य पर्येत्योवाच<br>
कथमशकतर्ते मज्जीवितुमिति यथा कला अवदन्तः<br>
प्राणन्तः प्राणेन पश्यन्तश्चक्षुषा शृण्वन्तः श्रोत्रेण<br>
ध्यायन्तो मनसैवमिति प्रविवेश ह वाक् ॥ ५.१.८॥</p>
<p>चक्षुर्होच्चक्राम तत्संवत्सरं प्रोष्य पर्येत्योवाच<br>
कथमशकतर्ते मज्जीवितुमिति यथान्धा अपश्यन्तः<br>
प्राणन्तः प्राणेन वदन्तो वाचा शृण्वन्तः श्रोत्रेण<br>
ध्यायन्तो मनसैवमिति प्रविवेश ह चक्षुः ॥ ५.१.९॥</p>
<p>श्रोत्रँ होच्चक्राम तत्संवत्सरं प्रोष्य पर्येत्योवाच<br>
कथमशकतर्ते मज्जीवितुमिति यथा बधिरा अशृण्वन्तः<br>
प्राणन्तः प्राणेन वदन्तो वाचा पश्यन्तश्चक्षुषा<br>
ध्यायन्तो मनसैवमिति प्रविवेश ह श्रोत्रम् ॥ ५.१.१०॥</p>
<p>मनो होच्चक्राम तत्संवत्सरं प्रोष्य पर्येत्योवाच<br>
कथमशकतर्ते मज्जीवितुमिति यथा बाला अमनसः<br>
प्राणन्तः प्राणेन वदन्तो वाचा पश्यन्तश्चक्षुषा<br>
शृण्वन्तः श्रोत्रेणैवमिति प्रविवेश ह मनः ॥ ५.१.११॥</p>
<p>अथ ह प्राण उच्चिक्रमिषन्स यथा सुहयः<br>
पड्वीशशङ्कून्सङ्खिदेदेवमितरान्प्राणान्समखिदत्तँ<br>
हाभिसमेत्योचुर्भगवन्नेधि त्वं नः श्रेष्ठोऽसि<br>
मोत्क्रमीरिति ॥ ५.१.१२॥</p>
<p>अथ हैनं वागुवाच यदहं वसिष्ठोऽस्मि त्वं<br>
तद्वसिष्ठोऽसीत्यथ हैनं चक्षुरुवाच यदहं<br>
प्रतिष्ठास्मि त्वं तत्प्रतिष्ठासीति ॥ ५.१.१३॥</p>
<p>अथ हैनँश्रोत्रमुवाच यदहं सम्पदस्मि त्वं<br>
तत्सम्पदसीत्यथ हैनं मन उवाच यदहमायतनमस्मि<br>
त्वं तदायतनमसीति ॥ ५.१.१४॥</p>
<p>न वै वाचो न चक्षूँषि न श्रोत्राणि न<br>
मनाँसीत्याचक्षते प्राणा इत्येवाचक्षते प्राणो<br>
ह्येवैतानि सर्वाणि भवति ॥ ५.१.१५॥</p>
<p>॥ इति  प्रथमः खण्डः ॥<br>
स होवाच किं मेऽन्नं भविष्यतीति यत्किञ्चिदिदमा<br>
श्वभ्य आ शकुनिभ्य इति होचुस्तद्वा एतदनस्यान्नमनो<br>
ह वै नाम प्रत्यक्षं न ह वा एवंविदि किञ्चनानन्नं<br>
भवतीति ॥ ५.२.१॥</p>
<p>स होवाच किं मे वासो भविष्यतीत्याप इति<br>
होचुस्तस्माद्वा एतदशिष्यन्तः<br>
पुरस्ताच्चोपरिष्टाच्चाद्भिः परिदधति<br>
लम्भुको ह वासो भवत्यनग्नो ह भवति ॥ ५.२.२॥</p>
<p>तद्धैतत्सत्यकामो जाबालो गोश्रुतये वैयाघ्रपद्यायोक्त्वोवाच<br>
यद्यप्येनच्छुष्काय स्थाणवे ब्रूयाज्जायेरन्नेवास्मिञ्छाखाः<br>
प्ररोहेयुः पलाशानीति ॥ ५.२.३॥</p>
<p>अथ यदि महज्जिगमिषेदमावास्यायां दीक्षित्वा पौर्णमास्याँ<br>
रात्रौ सर्वौषधस्य मन्थं दधिमधुनोरुपमथ्य ज्येष्ठाय<br>
श्रेष्ठाय स्वाहेत्यग्नावाज्यस्य हुत्वा मन्थे<br>
सम्पातमवनयेत् ॥ ५.२.४॥</p>
<p>वसिष्ठाय स्वाहेत्यग्नावाज्यस्य हुत्वा मन्थे<br>
सम्पातमवनयेत्प्रतिष्ठायै स्वाहेत्यग्नावाज्यस्य हुत्वा<br>
मन्थे सम्पातमवनयेत्सम्पदे स्वाहेत्यग्नावाज्यस्य हुत्वा<br>
मन्थे सम्पातमवनयेदायतनाय स्वाहेत्यग्नावाज्यस्य हुत्वा<br>
मन्थे सम्पातमवनयेत् ॥ ५.२.५॥</p>
<p>अथ प्रतिसृप्याञ्जलौ मन्थमाधाय जपत्यमो नामास्यमा<br>
हि ते सर्वमिदँ स हि ज्येष्ठः श्रेष्ठो राजाधिपतिः<br>
स मा ज्यैष्ठ्यँ श्रैष्ठ्यँ राज्यमाधिपत्यं<br>
गमयत्वहमेवेदँ सर्वमसानीति ॥ ५.२.६॥</p>
<p>अथ खल्वेतयर्चा पच्छ आचामति तत्सवितुर्वृणीमह<br>
इत्याचामति वयं देवस्य भोजनमित्याचामति श्रेष्ठँ<br>
सर्वधातममित्याचामति तुरं भगस्य धीमहीति सर्वं पिबति<br>
निर्णिज्य कँसं चमसं वा पश्चादग्नेः संविशति चर्मणि वा<br>
स्थण्डिले वा वाचंयमोऽप्रसाहः स यदि स्त्रियं<br>
पश्येत्समृद्धं कर्मेति विद्यात् ॥ ५.२.७॥</p>
<p>तदेष श्लोको यदा कर्मसु काम्येषु स्त्रियँ स्वप्नेषु<br>
पश्यन्ति समृद्धिं तत्र जानीयात्तस्मिन्स्वप्ननिदर्शने<br>
तस्मिन्स्वप्ननिदर्शने  ॥ ५.२.८॥</p>
<p>॥ इति  द्वितीयः खण्डः ॥<br>
श्वेतकेतुर्हारुणेयः पञ्चालानाँ समितिमेयाय<br>
तँ ह प्रवाहणो जैवलिरुवाच कुमारानु<br>
त्वाशिषत्पितेत्यनु हि भगव इति ॥ ५.३.१॥</p>
<p>वेत्थ यदितोऽधि प्रजाः प्रयन्तीति न भगव इति वेत्थ<br>
यथा पुनरावर्तन्त३ इति न भगव इति वेत्थ<br>
पथोर्देवयानस्य पितृयाणस्य च व्यावर्तना३ इति<br>
न भगव इति ॥ ५.३.२॥</p>
<p>वेत्थ यथासौ लोको न सम्पूर्यत३ इति न भगव इति<br>
वेत्थ यथा पञ्चम्यामाहुतावापः पुरुषवचसो<br>
भवन्तीति नैव भगव इति ॥ ५.३.३ ॥</p>
<p>अथानु किमनुशिष्ठोऽवोचथा यो हीमानि न<br>
विद्यात्कथँ सोऽनुशिष्टो ब्रुवीतेति स हायस्तः<br>
पितुरर्धमेयाय तँ होवाचाननुशिष्य वाव किल मा<br>
भगवानब्रवीदनु त्वाशिषमिति ॥ ५.३.४ ॥</p>
<p>पञ्च मा राजन्यबन्धुः प्रश्नानप्राक्षीत्तेषां<br>
नैकञ्चनाशकं विवक्तुमिति स होवाच यथा मा त्वं<br>
तदैतानवदो यथाहमेषां नैकञ्चन वेद<br>
यद्यहमिमानवेदिष्यं कथं ते नावक्ष्यमिति ॥ ५.३.५॥</p>
<p>स ह गौतमो राज्ञोऽर्धमेयाय तस्मै ह प्राप्तायार्हां चकार<br>
स ह प्रातः सभाग उदेयाय तँ होवाच मानुषस्य<br>
भगवन्गौतम वित्तस्य वरं वृणीथा इति स होवाच तवैव<br>
राजन्मानुषं वित्तं यामेव कुमारस्यान्ते<br>
वाचमभाषथास्तामेव मे ब्रूहीति स ह कृच्छ्री बभूव<br>
॥ ५.३.६॥</p>
<p>तँ ह चिरं वसेत्याज्ञापयाञ्चकार तँ होवाच<br>
यथा मा त्वं गौतमावदो यथेयं न प्राक्त्वत्तः पुरा विद्या<br>
ब्राह्मणान्गच्छति तस्मादु सर्वेषु लोकेषु क्षत्रस्यैव<br>
प्रशासनमभूदिति तस्मै होवाच ॥ ५.३.७<br>
॥ इति  तृतीयः खण्डः ॥<br>
असौ वाव लोको गौतमाग्निस्तस्यादित्य एव<br>
समिद्रश्मयो धूमोऽहरर्चिश्चन्द्रमा अङ्गारा नक्षत्राणि<br>
विस्फुलिङ्गाः ॥ ५.४.१॥</p>
<p>तस्मिन्नेतस्मिन्नग्नौ देवाः श्रद्धां जुह्वति<br>
तस्या अहुतेः सोमो राजा सम्भवति ॥ ५.४.२ ॥</p>
<p>॥ इति  चतुर्थः खण्डः ॥<br>
पर्जन्यो वाव गौतमाग्निस्तस्य वायुरेव समिदभ्रं धूमो<br>
विद्युदर्चिरशनिरङ्गाराह्रादनयो विस्फुलिङ्गाः ॥ ५.५.१॥</p>
<p>तस्मिन्नेतस्मिन्नग्नौ देवाः सोमँ राजानं जुह्वति<br>
तस्या आहुतेर्वर्षँ सम्भवति ॥ ५.५.२॥</p>
<p>॥ इति  पञ्चमः खण्डः ॥<br>
पृथिवी वाव गौतमाग्निस्तस्याः संवत्सर एव<br>
समिदाकाशो धूमो रात्रिरर्चिर्दिशोऽङ्गारा<br>
अवान्तरदिशो विस्फुलिङ्गाः ॥ ५.६.१॥</p>
<p>तस्मिन्नेतस्मिन्नग्नौ देवा वर्षं जुह्वति<br>
तस्या आहुतेरन्नँ सम्भवति ॥ ५.६.२॥</p>
<p>॥ इति  षष्ठः खण्डः ॥<br>
पुरुषो वाव गौतमाग्निस्तस्य वागेव समित्प्राणो धूमो<br>
जिह्वार्चिश्चक्षुरङ्गाराः श्रोत्रं विस्फुलिङ्गाः ॥ ५.७.१॥</p>
<p>तस्मिन्नेतस्मिन्नग्नौ देवा अन्नं जुह्वति तस्या<br>
आहुते रेतः सम्भवति ॥ ५.७.२॥</p>
<p>॥ इति  सपतमः खण्डः ॥<br>
योषा वाव गौतमाग्निस्तस्या उपस्थ एव समिद्यदुपमन्त्रयते<br>
स धूमो योनिरर्चिर्यदन्तः करोति तेऽङ्गारा अभिनन्दा<br>
विस्फुलिङ्गाः ॥ ५.८.१॥</p>
<p>तस्मिन्नेतस्मिन्नग्नौ देवा रेतो जुह्वति<br>
तस्या आहुतेर्गर्भः सम्भवति ॥ ५.८.२ ॥</p>
<p>॥ इति  अष्टमः खण्डः ॥<br>
इति तु पञ्चम्यामाहुतावापः पुरुषवचसो भवन्तीति<br>
स उल्बावृतो गर्भो दश वा नव वा मासानन्तः शयित्वा<br>
यावद्वाथ जायते ॥ ५.९.१॥</p>
<p>स जातो यावदायुषं जीवति तं प्रेतं दिष्टमितोऽग्नय<br>
एव हरन्ति यत एवेतो यतः सम्भूतो भवति ॥ ५.९.२॥</p>
<p>॥ इति  नवमः खण्डः ॥<br>
तद्य इत्थं विदुः। ये चेमेऽरण्ये श्रद्धा तप इत्युपासते<br>
तेऽर्चिषमभिसम्भवन्त्यर्चिषोऽहरह्न<br>
आपूर्यमाणपक्षमापूर्यमाणपक्षाद्यान्षडुदङ्ङेति<br>
मासाँस्तान् ॥ ५.१०.१॥</p>
<p>मासेभ्यः संवत्सरँ संवत्सरादादित्यमादित्याच्चन्द्रमसं<br>
चन्द्रमसो विद्युतं तत्पुरुषोऽमानवः स एनान्ब्रह्म<br>
गमयत्येष देवयानः पन्था इति ॥ ५.१०.२॥</p>
<p>अथ य इमे ग्राम इष्टापूर्ते दत्तमित्युपासते ते<br>
धूममभिसम्भवन्ति धूमाद्रात्रिँ<br>
रात्रेरपरपक्षमपरपक्षाद्यान्षड्दक्षिणैति<br>
मासाँस्तान्नैते संवत्सरमभिप्राप्नुवन्ति ॥ ५.१०.३॥</p>
<p>मासेभ्यः पितृलोकं पितृलोकादाकाशमाकाशाच्चन्द्रमसमेष<br>
सोमो राजा तद्देवानामन्नं तं देवा भक्षयन्ति ॥ ५.१०.४॥</p>
<p>तस्मिन्यवात्सम्पातमुषित्वाथैतमेवाध्वानं पुनर्निवर्तन्ते<br>
यथेतमाकाशमाकाशाद्वायुं वायुर्भूत्वा धूमो भवति<br>
धूमो भूत्वाभ्रं भवति ॥ ५.१०.५॥</p>
<p>अभ्रं भूत्वा मेघो भवति मेघो भूत्वा प्रवर्षति<br>
त इह व्रीहियवा ओषधिवनस्पतयस्तिलमाषा इति<br>
जायन्तेऽतो वै खलु दुर्निष्प्रपतरं यो यो ह्यन्नमत्ति<br>
यो रेतः सिञ्चति तद्भूय एव भवति ॥ ५.१०.६॥</p>
<p>तद्य इह रमणीयचरणा अभ्याशो ह यत्ते रमणीयां<br>
योनिमापद्येरन्ब्राह्मणयोनिं वा क्षत्रिययोनिं वा वैश्ययोनिं<br>
वाथ य इह कपूयचरणा अभ्याशो ह यत्ते कपूयां<br>
योनिमापद्येरञ्श्वयोनिं वा सूकरयोनिं वा<br>
चण्डालयोनिं वा ॥ ५.१०.७॥</p>
<p>अथैतयोः पथोर्न कतरेणचन तानीमानि<br>
क्षुद्राण्यसकृदावर्तीनि भूतानि भवन्ति जायस्व<br>
म्रियस्वेत्येतत्तृतीयँस्थानं तेनासौ लोको न सम्पूर्यते<br>
तस्माज्जुगुप्सेत तदेष श्लोकः ॥ ५.१०.८॥</p>
<p>स्तेनो हिरण्यस्य सुरां पिबँश्च गुरोस्तल्पमावसन्ब्रह्महा<br>
चैते पतन्ति चत्वारः पञ्चमश्चाचरँस्तैरिति ॥ ५.१०.९॥</p>
<p>अथ ह य एतानेवं पञ्चाग्नीन्वेद न सह<br>
तैरप्याचरन्पाप्मना लिप्यते शुद्धः पूतः पुण्यलोको भवति<br>
य एवं वेद य एवं वेद ॥ ५.१०.१०॥</p>
<p>॥ इति  दशमः खण्डः ॥<br>
प्राचीनशाल औपमन्यवः सत्ययज्ञः<br>
पौलुषिरिन्द्रद्युम्नो भाल्लवेयो जनः शार्कराक्ष्यो<br>
बुडिल आश्वतराश्विस्ते हैते महाशाला महाश्रोत्रियाः<br>
समेत्य मीमाँसां चक्रुः को न आत्मा किं ब्रह्मेति ॥ ५.११.१॥</p>
<p>ते ह सम्पादयाञ्चक्रुरुद्दालको वै भगवन्तोऽयमारुणिः<br>
सम्प्रतीममात्मानं वैश्वानरमध्येति तँ<br>
हन्ताभ्यागच्छामेति तँ हाभ्याजग्मुः ॥ ५.११.२॥</p>
<p>स ह सम्पादयाञ्चकार प्रक्ष्यन्ति मामिमे<br>
महाशाला महाश्रोत्रियास्तेभ्यो न सर्वमिव प्रतिपत्स्ये<br>
हन्ताहमन्यमभ्यनुशासानीति ॥ ५.११.३॥</p>
<p>तान्होवाचाश्वपतिर्वै भगवन्तोऽयं कैकेयः<br>
सम्प्रतीममात्मानं वैश्वानरमध्येति<br>
तँहन्ताभ्यागच्छामेति तँहाभ्याजग्मुः ॥ ५.११.४॥</p>
<p>तेभ्यो ह प्राप्तेभ्यः पृथगर्हाणि कारयाञ्चकार<br>
स ह प्रातः सञ्जिहान उवाच न मे स्तेनो जनपदे न<br>
कर्दर्यो न मद्यपो नानाहिताग्निर्नाविद्वान्न स्वैरी स्वैरिणी<br>
कुतो यक्ष्यमाणो वै भगवन्तोऽहमस्मि यावदेकैकस्मा<br>
ऋत्विजे धनं दास्यामि तावद्भगवद्भ्यो दास्यामि<br>
वसन्तु भगवन्त इति ॥ ५.११.५॥</p>
<p>ते होचुर्येन हैवार्थेन पुरुषश्चरेत्तँहैव<br>
वदेदात्मानमेवेमं वैश्वानरँ सम्प्रत्यध्येषि तमेव नो<br>
ब्रूहीति ॥ ५.११.६॥</p>
<p>तान्होवाच प्रातर्वः प्रतिवक्तास्मीति ते ह समित्पाणयः<br>
पूर्वाह्णे प्रतिचक्रमिरे तान्हानुपनीयैवैतदुवाच ॥ ५.११.७॥</p>
<p>॥ इति  एकादशः खण्डः ॥<br>
औपमन्यव कं त्वमात्मानमुपास्स इति दिवमेव भगवो<br>
राजन्निति होवाचैष वै सुतेजा आत्मा वैश्वानरो यं<br>
त्वमात्मानमुपास्से तस्मात्तव सुतं प्रसुतमासुतं कुले<br>
दृश्यते ॥ ५.१२.१॥</p>
<p>अत्स्यन्नं पश्यसि प्रियमत्त्यन्नं पश्यति प्रियं भवत्यस्य<br>
ब्रह्मवर्चसं कुले य एतमेवमात्मानं वैश्वानरमुपास्ते<br>
मूधा त्वेष आत्मन इति होवाच मूर्धा ते<br>
व्यपतिष्यद्यन्मां नागमिष्य इति ॥ ५.१२.२॥</p>
<p>॥ इति  द्वादशः खण्डः ॥<br>
अथ होवाच सत्ययज्ञं पौलुषिं प्राचीनयोग्य कं<br>
त्वमात्मानमुपास्स इत्यादित्यमेव भगवो राजन्निति<br>
होवाचैष वै विश्वरूप आत्मा वैश्वानरो यं<br>
त्वमात्मानमुपास्से तस्मात्तव बहु विश्वरूपं कुले<br>
दृश्यते ॥ ५.१३.१॥</p>
<p>प्रवृत्तोऽश्वतरीरथो दासीनिष्कोऽत्स्यन्नं पश्यसि<br>
प्रियमत्त्यन्नं पश्यति प्रियं भवत्यस्य ब्रह्मवर्चसं कुले<br>
य एतमेवमात्मानं वैश्वानरमुपास्ते चक्षुषेतदात्मन इति<br>
होवाचान्धोऽभविष्यो यन्मां नागमिष्य इति ॥ ५.१३.२॥</p>
<p>॥ इति  त्रयोदशः खण्डः ॥<br>
अथ होवाचेन्द्रद्युम्नं भाल्लवेयं वैयाघ्रपद्य कं<br>
त्वमात्मानमुपास्स इति वायुमेव भगवो राजन्निति<br>
होवाचैष वै पृथग्वर्त्मात्मा वैश्वानरो यं<br>
त्वमात्मानमुपास्से तस्मात्त्वां पृथग्बलय आयन्ति<br>
पृथग्रथश्रेणयोऽनुयन्ति ॥ ५.१४.१॥</p>
<p>अत्स्यन्नं पश्यसि प्रियमत्त्यन्नं पश्यति प्रियं भवत्यस्य<br>
ब्रह्मवर्चसं कुले य एतमेवमात्मानं वैश्वानरमुपास्ते<br>
प्राणस्त्वेष आत्मन इति होवाच प्राणस्त<br>
उदक्रमिष्यद्यन्मां नागमिष्य इति ॥ ५.१४.२॥</p>
<p>॥ इति  चतुर्दशः खण्डः ॥<br>
अथ होवाच जनँशार्कराक्ष्य कं त्वमात्मानमुपास्स<br>
इत्याकाशमेव भगवो राजन्निति होवाचैष वै बहुल<br>
आत्मा वैश्वानरो यं त्वमात्मानमुपस्से तस्मात्त्वं<br>
बहुलोऽसि प्रजया च धनेन च ॥ ५.१५.१॥</p>
<p>अत्स्यन्नं पश्यसि प्रियमत्त्यन्नं पश्यति प्रियं भवत्यस्य<br>
ब्रह्मवर्चसं कुले य एतमेवमात्मानं वैश्वानरमुपास्ते<br>
सन्देहस्त्वेष आत्मन इति होवाच सन्देहस्ते व्यशीर्यद्यन्मां<br>
नागमिष्य इति ॥ ५.१५.२॥</p>
<p>॥ इति  पञ्चदशः खण्डः ॥<br>
अथ होवाच बुडिलमाश्वतराश्विं वैयाघ्रपद्य कं<br>
त्वमात्मानमुपास्स इत्यप एव भगवो राजन्निति होवाचैष<br>
वै रयिरात्मा वैश्वानरो यं त्वमात्मानमुपास्से<br>
तस्मात्त्वँरयिमान्पुष्टिमानसि ॥ ५.१६.१॥</p>
<p>अत्स्यन्नं पश्यसि प्रियमत्त्यन्नं पश्यति प्रियं भवत्यस्य<br>
ब्रह्मवर्चसं कुले य एतमेवमात्मानं वैश्वानरमुपास्ते<br>
बस्तिस्त्वेष आत्मन इति होवाच बस्तिस्ते व्यभेत्स्यद्यन्मां<br>
नागमिष्य इति ॥ ५.१६.२॥</p>
<p>॥ इति  षोडशः खण्डः ॥<br>
अथ होवाचोद्दालकमारुणिं गौतम कं त्वमात्मानमुपस्स<br>
इति पृथिवीमेव भगवो राजन्निति होवाचैष वै<br>
प्रतिष्ठात्मा वैश्वानरो यं त्वमात्मानमुपास्से<br>
तस्मात्त्वं प्रतिष्ठितोऽसि प्रजया च पशुभिश्च ५.१७.१॥</p>
<p>अत्स्यन्नं पश्यसि प्रियमत्त्यन्नं पश्यति प्रियं भवत्यस्य<br>
ब्रह्मवर्चसं कुले य एतमेवमात्मानं वैश्वानरमुपास्ते<br>
पादौ त्वेतावात्मन इति होवाच पादौ ते व्यम्लास्येतां<br>
यन्मां नागमिष्य इति ५.१७.२॥</p>
<p>॥ इति  सप्तदशः खण्डः ॥<br>
तान्होवाचैते वै खलु यूयं पृथगिवेममात्मानं<br>
वैश्वानरं विद्वाँसोऽन्नमत्थ यस्त्वेतमेवं<br>
प्रादेशमात्रमभिविमानमात्मानं वैश्वानरमुपास्ते स सर्वेषु<br>
लोकेषु सर्वेषु भूतेषु सर्वेष्वात्मस्वन्नमत्ति ॥ ५.१८.१॥</p>
<p>तस्य ह वा एतस्यात्मनो वैश्वानरस्य मूर्धैव<br>
सुतेजाश्चक्षुर्विश्वरूपः प्राणः पृथग्वर्त्मात्मा सन्देहो<br>
बहुलो बस्तिरेव रयिः पृथिव्येव पादावुर एव वेदिर्लोमानि<br>
बर्हिर्हृदयं गार्हपत्यो मनोऽन्वाहार्यपचन आस्यमाहवनीयः<br>
॥ ५.१८.२॥</p>
<p>॥ इति  अष्टादशः खण्डः ॥<br>
तद्यद्भक्तं प्रथममागच्छेत्तद्धोमीयँ स यां<br>
प्रथमामाहुतिं जुहुयात्तां जुहुयात्प्राणाय स्वाहेति<br>
प्राणस्तृप्यति ॥ ५.१९.१॥</p>
<p>प्राणे तृप्यति चक्षुस्तृप्यति चक्षुषि<br>
तृप्यत्यादित्यस्तृप्यत्यादित्ये तृप्यति द्यौस्तृप्यति<br>
दिवि तृप्यन्त्यां यत्किञ्च द्यौश्चादित्यश्चाधितिष्ठतस्तत्तृप्यति<br>
तस्यानुतृप्तिं तृप्यति प्रजया पशुभिरन्नाद्येन तेजसा<br>
ब्रह्मवर्चसेनेति ॥ ५.१९.२॥</p>
<p>॥ इति  एकोनविंशः खण्डः ॥<br>
अथ यां द्वितीयां जुहुयात्तां जुहुयाद्व्यानाय स्वाहेति<br>
व्यानस्तृप्यति ॥ ५.२०.१॥</p>
<p>व्याने तृप्यति श्रोत्रं तृप्यति श्रोत्रे तृप्यति<br>
चन्द्रमास्तृप्यति चन्द्रमसि तृप्यति दिशस्तृप्यन्ति<br>
दिक्षु तृप्यन्तीषु यत्किञ्च दिशश्च चन्द्रमाश्चाधितिष्ठन्ति<br>
तत्तृप्यति तस्यानु तृप्तिं तृप्यति प्रजया पशुभिरन्नाद्येन<br>
तेजसा ब्रह्मवर्चसेनेति ॥ ५.२०.२॥</p>
<p>॥ इति  विंशः खण्डः ॥<br>
अथ यां तृतीयां जुहुयात्तां जुहुयादपानाय<br>
स्वाहेत्यपानस्तृप्यति ॥ ५.२१.१॥</p>
<p>अपाने तृप्यति वाक्तृप्यति वाचि तृप्यन्त्यामग्निस्तृप्यत्यग्नौ<br>
तृप्यति पृथिवी तृप्यति पृथिव्यां तृप्यन्त्यां यत्किञ्च<br>
पृथिवी चाग्निश्चाधितिष्ठतस्तत्तृप्यति<br>
तस्यानु तृप्तिं तृप्यति प्रजया पशुभिरन्नाद्येन तेजसा<br>
ब्रह्मवर्चसेनेति ॥ ५.२१.२॥</p>
<p>॥ इति  एकविंशः खण्डः ॥<br>
अथ यां चतुर्थीं जुहुयात्तां जुहुयात्समानाय स्वाहेति<br>
समानस्तृप्यति ॥ ५.२२.१॥</p>
<p>समाने तृप्यति मनस्तृप्यति मनसि तृप्यति पर्जन्यस्तृप्यति<br>
पर्जन्ये तृप्यति विद्युत्तृप्यति विद्युति तृप्यन्त्यां यत्किञ्च<br>
विद्युच्च पर्जन्यश्चाधितिष्ठतस्तत्तृप्यति तस्यानु तृप्तिं<br>
तृप्यति प्रजया पशुभिरन्नाद्येन तेजसा ब्रह्मवर्चसेनेति<br>
॥ ५.२२.२ ॥</p>
<p>॥ इति  द्वाविंशः खण्डः ॥<br>
अथ यां पञ्चमीं जुहुयात्तां जुहुयादुदानाय<br>
स्वाहेत्युदानस्तृप्यति ॥ ५.२३.१॥</p>
<p>उदाने तृप्यति त्वक्तृप्यति त्वचि तृप्यन्त्यां वायुस्तृप्यति<br>
वायौ तृप्यत्याकाशस्तृप्यत्याकाशे तृप्यति यत्किञ्च<br>
वायुश्चाकाशश्चाधितिष्ठतस्तत्तृप्यति तस्यानु तृप्तिं<br>
तृप्यति प्रजया पशुभिरन्नाद्येन तेजसा ब्रह्मवर्चसेन<br>
॥ ५.२३.२॥</p>
<p>॥ इति  त्रयोविंशः खण्डः ॥<br>
स य इदमविद्वाग्निहोत्रं जुहोति यथाङ्गारानपोह्य<br>
भस्मनि जुहुयात्तादृक्तत्स्यात् ॥ ५.२४.१॥</p>
<p>अथ य एतदेवं विद्वानग्निहोत्रं जुहोति तस्य सर्वेषु लोकेषु<br>
सर्वेषु भूतेषु सर्वेष्वात्मसु हुतं भवति ॥ ५.२४.२॥</p>
<p>तद्यथेषीकातूलमग्नौ प्रोतं प्रदूयेतैवँहास्य सर्वे<br>
पाप्मानः प्रदूयन्ते य एतदेवं विद्वानग्निहोत्रं जुहोति<br>
॥ ५.२४.३॥</p>
<p>तस्मादु हैवंविद्यद्यपि चण्डालायोच्छिष्टं<br>
प्रयच्छेदात्मनि हैवास्य तद्वैश्वानरे हुतँ स्यादिति<br>
तदेष श्लोकः ॥ ५.२४.४॥</p>
<p>यथेह क्षुधिता बाला मातरं पर्युपासत एवँ सर्वाणि<br>
भूतान्यग्निहोत्रमुपासत इत्यग्निहोत्रमुपासत इति ॥ ५.२४.५॥</p>
<p>॥ इति  चतुर्विंशः खण्डः ॥<br>
॥ इति पञ्चमोऽध्यायः ॥<br>
॥ षष्ठोऽध्यायः ॥<br>
श्वेतकेतुर्हारुणेय आस तँ ह पितोवाच श्वेतकेतो<br>
वस ब्रह्मचर्यं न वै सोम्यास्मत्कुलीनोऽननूच्य<br>
ब्रह्मबन्धुरिव भवतीति ॥ ६.१.१॥</p>
<p>स ह द्वादशवर्ष उपेत्य चतुर्विँशतिवर्षः<br>
सर्वान्वेदानधीत्य महामना अनूचानमानी स्तब्ध<br>
एयाय तँह पितोवाच ॥ ६.१.२॥</p>
<p>श्वेतकेतो यन्नु सोम्येदं महामना अनूचानमानी<br>
स्तब्धोऽस्युत तमादेशमप्राक्ष्यः येनाश्रुतँ श्रुतं<br>
भवत्यमतं मतमविज्ञातं विज्ञातमिति कथं नु भगवः<br>
स आदेशो भवतीति ॥ ६.१.३॥</p>
<p>यथा सोम्यैकेन मृत्पिण्डेन सर्वं मृन्मयं विज्ञातँ<br>
स्याद्वाचारम्भणं विकारो नामधेयं मृत्तिकेत्येव सत्यम्<br>
॥ ६.१.४॥</p>
<p>यथा सोम्यैकेन लोहमणिना सर्वं लोहमयं विज्ञातँ<br>
स्याद्वाचारम्भणं विकारो नामधेयं लोहमित्येव<br>
सत्यम् ॥ ६.१.५॥</p>
<p>यथा सोम्यिकेन नखनिकृन्तनेन सर्वं कार्ष्णायसं विज्ञातँ<br>
स्याद्वाचारम्भणं विकारो नामधेयं कृष्णायसमित्येव<br>
सत्यमेवँसोम्य स आदेशो भवतीति ॥ ६.१.६॥</p>
<p>न वै नूनं भगवन्तस्त एतदवेदिषुर्यद्ध्येतदवेदिष्यन्कथं<br>
मे नावक्ष्यन्निति भगवाँस्त्वेव मे तद्ब्रवीत्विति तथा<br>
सोम्येति होवाच ॥ ६.१.७॥</p>
<p>॥ इति  प्रथमः खण्डः ॥<br>
सदेव सोम्येदमग्र आसीदेकमेवाद्वितीयम् ।<br>
तद्धैक आहुरसदेवेदमग्र आसीदेकमेवाद्वितीयं<br>
तस्मादसतः सज्जायत ॥ ६.२.१॥</p>
<p>कुतस्तु खलु सोम्यैवँस्यादिति होवाच कथमसतः<br>
सज्जायेतेति। सत्त्वेव सोम्येदमग्र<br>
आसीदेकमेवाद्वितीयम् ॥ ६.२.२॥</p>
<p>तदैक्षत बहु स्यां प्रजायेयेति तत्तेजोऽसृजत तत्तेज<br>
ऐक्षत बहु स्यां प्रजायेयेति तदपोऽसृजत ।<br>
तस्माद्यत्र क्वच शोचति स्वेदते वा पुरुषस्तेजस एव<br>
तदध्यापो जायन्ते ॥ ६.२.३॥</p>
<p>ता आप ऐक्षन्त बह्व्यः स्याम प्रजायेमहीति ता<br>
अन्नमसृजन्त तस्माद्यत्र क्व च वर्षति तदेव भूयिष्ठमन्नं<br>
भवत्यद्भ्य एव तदध्यन्नाद्यं जायते ॥ ६.२.४॥</p>
<p>॥ इति  द्वितीयः खण्डः ॥<br>
तेषां खल्वेषां भूतानां त्रीण्येव बीजानि<br>
भवन्त्याण्डजं जीवजमुद्भिज्जमिति ॥ ६.३.१॥</p>
<p>सेयं देवतैक्षत हन्ताहमिमास्तिस्रो देवता अनेन<br>
जीवेनात्मनानुप्रविश्य नामरूपे व्याकरवाणीति ॥ ६.३.२॥</p>
<p>तासां त्रिवृतं त्रिवृतमेकैकां करवाणीति सेयं<br>
देवतेमास्तिस्रो देवता अनेनैव जीवेनात्मनानुप्रविश्य<br>
नामरूपे व्याकरोत् ॥ ६.३.३॥</p>
<p>तासां त्रिवृतं त्रिवृतमेकैकामकरोद्यथा तु खलु<br>
सोम्येमास्तिस्रो देवतास्त्रिवृत्त्रिवृदेकैका भवति<br>
तन्मे विजानीहीति ॥ ६.३.४ ॥</p>
<p>॥ इति  तृतीयः खण्डः ॥<br>
यदग्ने रोहितँरूपं तेजसस्तद्रूपं यच्छुक्लं तदपां<br>
यत्कृष्णं तदन्नस्यापागादग्नेरग्नित्वं वाचारम्भणं<br>
विकारो नामधेयं त्रीणि रूपाणीत्येव सत्यम् ॥ ६.४.१॥</p>
<p>यदादित्यस्य रोहितँरूपं तेजसस्तद्रूपं यच्छुक्लं तदपां<br>
यत्कृष्णं तदन्नस्यापागादादित्यादादित्यत्वं वाचारम्भणं<br>
विकारो नामधेयं त्रीणि रूपाणीत्येव सत्यम् ॥ ६.४.२॥</p>
<p>यच्छन्द्रमसो रोहितँरूपं तेजसस्तद्रूपं यच्छुक्लं तदपां<br>
यत्कृष्णं तदन्नस्यापागाच्चन्द्राच्चन्द्रत्वं वाचारम्भणं<br>
विकारो नामधेयं त्रीणि रूपाणीत्येव सत्यम् ॥ ६.४.३॥</p>
<p>यद्विद्युतो रोहितँरूपं तेजसस्तद्रूपं यच्छुक्लं तदपां<br>
यत्कृष्णं तदन्नस्यापागाद्विद्युतो विद्युत्त्वं वाचारम्भणं<br>
विकारो नामधेयं त्रीणि रूपाणीत्येव सत्यम् ॥ ६.४.४॥</p>
<p>एतद्ध स्म वै तद्विद्वाँस आहुः पूर्वे महाशाला<br>
महाश्रोत्रिया न नोऽद्य<br>
कश्चनाश्रुतममतमविज्ञातमुदाहरिष्यतीति ह्येभ्यो<br>
विदाञ्चक्रुः ॥ ६.४.५॥</p>
<p>यदु रोहितमिवाभूदिति तेजसस्तद्रूपमिति तद्विदाञ्चक्रुर्यदु<br>
शुक्लमिवाभूदित्यपाँरूपमिति तद्विदाञ्चक्रुर्यदु<br>
कृष्णमिवाभूदित्यन्नस्य रूपमिति तद्विदाञ्चक्रुः ॥ ६.४.६॥</p>
<p>यद्वविज्ञातमिवाभूदित्येतासामेव देवतानाँसमास इति<br>
तद्विदाञ्चक्रुर्यथा तु खलु सोम्येमास्तिस्रो देवताः<br>
पुरुषं प्राप्य त्रिवृत्त्रिवृदेकैका भवति तन्मे विजानीहीति<br>
॥ ६.४.७॥</p>
<p>॥ इति  चतुर्थः खण्डः ॥<br>
अन्नमशितं त्रेधा विधीयते तस्य यः स्थविष्ठो<br>
धातुस्तत्पुरीषं भवति यो मध्यमस्तन्माँसं<br>
योऽणिष्ठस्तन्मनः ॥ ६.५.१॥</p>
<p>आपः पीतास्त्रेधा विधीयन्ते तासां यः स्थविष्ठो<br>
धातुस्तन्मूत्रं भवति यो मध्यमस्तल्लोहितं योऽणिष्ठः<br>
स प्राणः ॥ ६.५.२॥</p>
<p>तेजोऽशितं त्रेधा विधीयते तस्य यः स्थविष्ठो<br>
धातुस्तदस्थि भवति यो मध्यमः स मज्जा<br>
योऽणिष्ठः सा वाक् ॥ ६.५.३॥</p>
<p>अन्नमयँहि सोम्य मनः आपोमयः प्राणस्तेजोमयी<br>
वागिति भूय एव मा भगवान्विज्ञापयत्विति तथा<br>
सोम्येति होवाच ॥ ६.५.४॥</p>
<p>॥ इति  पञ्चमः खण्डः ॥<br>
दध्नः सोम्य मथ्यमानस्य योऽणिमा स उर्ध्वः समुदीषति<br>
तत्सर्पिर्भवति ॥ ६.६.१॥</p>
<p>एवमेव खलु सोम्यान्नस्याश्यमानस्य योऽणिमा स उर्ध्वः<br>
समुदीषति तन्मनो भवति ॥ ६.६.२॥</p>
<p>अपाँसोम्य पीयमानानां योऽणिमा स उर्ध्वः समुदीषति<br>
सा प्राणो भवति ॥ ६.६.३ ॥</p>
<p>तेजसः सोम्याश्यमानस्य योऽणिमा स उर्ध्वः समुदीषति<br>
सा वाग्भवति ॥ ६.६.४॥</p>
<p>अन्नमयँ हि सोम्य मन आपोमयः प्राणस्तेजोमयी वागिति<br>
भूय एव मा भगवान्विज्ञापयत्विति तथा सोम्येति होवाच<br>
॥ ६.६.६॥</p>
<p>॥ इति  षष्ठः खण्डः ॥<br>
षोडशकलः सोम्य पुरुषः पञ्चदशाहानि माशीः<br>
काममपः पिबापोमयः प्राणो नपिबतो विच्छेत्स्यत<br>
इति ॥ ६.७.१॥</p>
<p>स ह पञ्चदशाहानि नशाथ हैनमुपससाद किं ब्रवीमि<br>
भो इत्यृचः सोम्य यजूँषि सामानीति स होवाच न वै<br>
मा प्रतिभान्ति भो इति ॥ ६.७.२॥</p>
<p>तँ होवाच यथा सोम्य महतोऽभ्या हितस्यैकोऽङ्गारः<br>
खद्योतमात्रः परिशिष्टः स्यात्तेन ततोऽपि न बहु<br>
दहेदेवँसोम्य ते षोडशानां कलानामेका कलातिशिष्टा<br>
स्यात्तयैतर्हि वेदान्नानुभवस्यशानाथ मे विज्ञास्यसीति<br>
॥ ६.७.३॥</p>
<p>स हशाथ हैनमुपससाद तँ ह यत्किञ्च पप्रच्छ<br>
सर्वँह प्रतिपेदे ॥ ६.७.४॥</p>
<p>तँ होवाच यथा सोम्य महतोऽभ्याहितस्यैकमङ्गारं<br>
खद्योतमात्रं परिशिष्टं तं तृणैरुपसमाधाय<br>
प्राज्वलयेत्तेन ततोऽपि बहु दहेत् ॥ ६.७.५॥</p>
<p>एवँ सोम्य ते षोडशानां कलानामेका<br>
कलातिशिष्टाभूत्सान्नेनोपसमाहिता प्राज्वाली<br>
तयैतर्हि वेदाननुभवस्यन्नमयँहि सोम्य मन आपोमयः<br>
प्राणस्तेजोमयी वागिति तद्धास्य विजज्ञाविति विजज्ञाविति<br>
॥ ६.७.६॥</p>
<p>॥ इति  सप्तमः खण्डः ॥<br>
उद्दालको हारुणिः श्वेतकेतुं पुत्रमुवाच स्वप्नान्तं मे सोम्य<br>
विजानीहीति यत्रैतत्पुरुषः स्वपिति नाम सता सोम्य तदा<br>
सम्पन्नो भवति स्वमपीतो भवति तस्मादेनँ<br>
स्वपितीत्याचक्षते स्वँह्यपीतो भवति ॥ ६.८.१॥</p>
<p>स यथा शकुनिः सूत्रेण प्रबद्धो दिशं दिशं<br>
पतित्वान्यत्रायतनमलब्ध्वा बन्धनमेवोपश्रयत<br>
एवमेव खलु सोम्य तन्मनो दिशं दिशं<br>
पतित्वान्यत्रायतनमलब्ध्वा प्राणमेवोपश्रयते<br>
प्राणबन्धनँ हि सोम्य मन इति ॥ ६.८.२ ॥</p>
<p>अशनापिपासे मे सोम्य विजानीहीति<br>
यत्रैतत्पुरुषोऽशिशिषति नामाप एव तदशितं नयन्ते<br>
तद्यथा गोनायोऽश्वनायः पुरुषनाय इत्येवं तदप<br>
आचक्षतेऽशनायेति तत्रितच्छुङ्गमुत्पतितँ सोम्य<br>
विजानीहि नेदममूलं भविष्यतीति ॥ ६.८.३॥</p>
<p>तस्य क्व मूलँ स्यादन्यत्रान्नादेवमेव खलु सोम्यान्नेन<br>
शुङ्गेनापो मूलमन्विच्छाद्भिः सोम्य शुङ्गेन तेजो<br>
मूलमन्विच्छ तेजसा सोम्य शुङ्गेन सन्मूलमन्विच्छ<br>
सन्मूलाः सोम्येमाः सर्वाः प्रजाः सदायतनाः<br>
सत्प्रतिष्ठाः ॥ ६.८.४॥</p>
<p>अथ यत्रैतत्पुरुषः पिपासति नाम तेज एव तत्पीतं नयते<br>
तद्यथा गोनायोऽश्वनायः पुरुषनाय इत्येवं तत्तेज<br>
आचष्ट उदन्येति तत्रैतदेव शुङ्गमुत्पतितँ सोम्य<br>
विजानीहि नेदममूलं भविष्यतीति ॥ ६.८.५॥</p>
<p>तस्य क्व मूलँ स्यादन्यत्राद्भ्य्ऽद्भिः सोम्य शुङ्गेन तेजो<br>
मूलमन्विच्छ तेजसा सोम्य शुङ्गेन सन्मूलमन्विच्छ<br>
सन्मूलाः सोम्येमाः सर्वाः प्रजाः सदायतनाः सत्प्रतिष्ठा<br>
यथा तु खलु सोम्येमास्तिस्रो देवताः पुरुषं प्राप्य<br>
त्रिवृत्त्रिवृदेकैका भवति तदुक्तं पुरस्तादेव भवत्यस्य<br>
सोम्य पुरुषस्य प्रयतो वाङ्मनसि सम्पद्यते मनः प्राणे<br>
प्राणस्तेजसि तेजः परस्यां देवतायाम् ॥ ६.८.६॥</p>
<p>स य एषोऽणिमैतदात्म्यमिदँ सर्वं तत्सत्यँ स<br>
आत्मा तत्त्वमसि श्वेतकेतो इति भूय एव मा<br>
भगवान्विज्ञापयत्विति तथा सोम्येति होवाच ॥ ६.८.७॥</p>
<p>॥ इति  अष्टमः खण्डः ॥<br>
यथा सोम्य मधु मधुकृतो निस्तिष्ठन्ति नानात्ययानां<br>
वृक्षाणाँरसान्समवहारमेकताँरसं गमयन्ति ॥ ६.९.१॥</p>
<p>ते यथा तत्र न विवेकं लभन्तेऽमुष्याहं वृक्षस्य<br>
रसोऽस्म्यमुष्याहं वृक्षस्य रसोऽस्मीत्येवमेव खलु<br>
सोम्येमाः सर्वाः प्रजाः सति सम्पद्य न विदुः सति<br>
सम्पद्यामह इति ॥ ६.९.२ ॥</p>
<p>त इह व्यघ्रो वा सिँहो वा वृको वा वराहो वा कीटो वा<br>
पतङ्गो वा दँशो वा मशको वा यद्यद्भवन्ति तदाभवन्ति<br>
॥ ६.९.३ ॥</p>
<p>स य एषोऽणिमैतदात्म्यमिदँ सर्वं तत्सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.९.४॥</p>
<p>॥ इति  नवमः खण्डः ॥<br>
इमाः सोम्य नद्यः पुरस्तात्प्राच्यः स्यन्दन्ते<br>
पश्चात्प्रतीच्यस्ताः समुद्रात्समुद्रमेवापियन्ति स समुद्र<br>
एव भवति ता यथा तत्र न विदुरियमहमस्मीयमहमस्मीति<br>
॥ ६.१०.१॥</p>
<p>एवमेव खलु सोम्येमाः सर्वाः प्रजाः सत आगम्य न विदुः<br>
सत आगच्छामह इति त इह व्याघ्रो वा सिँहो वा<br>
वृको वा वराहो वा कीटो वा पतङ्गो वा दँशो वा मशको वा<br>
यद्यद्भवन्ति तदाभवन्ति ॥ ६.१०.२॥</p>
<p>स य एषोऽणिमैतदात्म्यमिदँ सर्वं तत्सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.१०.३॥</p>
<p>॥ इति  दशमः खण्डः ॥<br>
अस्य सोम्य महतो वृक्षस्य यो मूलेऽभ्याहन्याज्जीवन्स्रवेद्यो<br>
मध्येऽभ्याहन्याज्जीवन्स्रवेद्योऽग्रेऽभ्याहन्याज्जीवन्स्रवेत्स<br>
एष जीवेनात्मनानुप्रभूतः पेपीयमानो मोदमानस्तिष्ठति<br>
॥ ६.११.१॥</p>
<p>अस्य यदेकाँ शाखां जीवो जहात्यथ सा शुष्यति<br>
द्वितीयां जहात्यथ सा शुष्यति तृतीयां जहात्यथ सा<br>
शुष्यति सर्वं जहाति सर्वः शुष्यति ॥ ६.११.२॥</p>
<p>एवमेव खलु सोम्य विद्धीति होवाच जीवापेतं वाव किलेदं<br>
म्रियते न जीवो म्रियते इति स य एषोऽणिमैतदात्म्यमिदँ<br>
सर्वं तत्सत्यँ स आत्मा तत्त्वमसि श्वेतकेतो इति भूय एव<br>
मा भगवान्विज्ञापयत्विति तथा सोम्येति होवाच ॥ ६.११.३॥</p>
<p>॥ इति  एकादशः खण्डः ॥<br>
न्यग्रोधफलमत आहरेतीदं भगव इति भिन्द्धीति भिन्नं<br>
भगव इति किमत्र पश्यसीत्यण्व्य इवेमा धाना भगव<br>
इत्यासामङ्गैकां भिन्द्धीति भिन्ना भगव इति किमत्र<br>
पश्यसीति न किञ्चन भगव इति ॥ ६.१२.१॥</p>
<p>तँ होवाच यं वै सोम्यैतमणिमानं न निभालयस<br>
एतस्य वै सोम्यैषोऽणिम्न एवं महान्यग्रोधस्तिष्ठति<br>
श्रद्धत्स्व सोम्येति ॥ ६.१२.२॥</p>
<p>स य एषोऽणिमैतदात्म्यमिदद्ँ सर्वं तत्सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.१२.३॥</p>
<p>॥ इति  द्वादशः खण्डः ॥<br>
लवणमेतदुदकेऽवधायाथ मा प्रातरुपसीदथा इति<br>
स ह तथा चकार तँ होवाच यद्दोषा लवणमुदकेऽवाधा<br>
अङ्ग तदाहरेति तद्धावमृश्य न विवेद ॥ ६.१३.१॥</p>
<p>यथा विलीनमेवाङ्गास्यान्तादाचामेति कथमिति लवणमिति<br>
मध्यादाचामेति कथमिति लवणमित्यन्तादाचामेति<br>
कथमिति लवणमित्यभिप्रास्यैतदथ मोपसीदथा इति<br>
तद्ध तथा चकार तच्छश्वत्संवर्तते तँ होवाचात्र<br>
वाव किल तत्सोम्य न निभालयसेऽत्रैव किलेति ॥ ६.१३.२॥</p>
<p>स य एषोऽणिमैतदात्म्यमिदँ सर्वं तत्सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.१३.३॥</p>
<p>॥ इति  त्रयोदशः खण्डः ॥<br>
यथा सोम्य पुरुषं गन्धारेभ्योऽभिनद्धाक्षमानीय तं<br>
ततोऽतिजने विसृजेत्स यथा तत्र प्राङ्वोदङ्वाधराङ्वा<br>
प्रत्यङ्वा प्रध्मायीताभिनद्धाक्ष आनीतोऽभिनद्धाक्षो<br>
विसृष्टः ॥ ६.१४.१॥</p>
<p>तस्य यथाभिनहनं प्रमुच्य प्रब्रूयादेतां दिशं गन्धारा<br>
एतां दिशं व्रजेति स ग्रामाद्ग्रामं पृच्छन्पण्डितो मेधावी<br>
गन्धारानेवोपसम्पद्येतैवमेवेहाचार्यवान्पुरुषो वेद<br>
तस्य तावदेव चिरं यावन्न विमोक्ष्येऽथ सम्पत्स्य इति<br>
॥ ६.१४.२॥</p>
<p>स य एषोऽणिमैतदात्म्यमिदँ सर्वं तत्सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.१४.३॥</p>
<p>॥ इति  चतुर्दशः खण्डः ॥<br>
पुरुषँ सोम्योतोपतापिनं ज्ञातयः पर्युपासते जानासि<br>
मां जानासि मामिति तस्य यावन्न वाङ्मनसि सम्पद्यते<br>
मनः प्राणे प्राणस्तेजसि तेजः परस्यां देवतायां<br>
तावज्जानाति ॥ ६.१५.१॥</p>
<p>अथ यदास्य वाङ्मनसि सम्पद्यते मनः प्राणे प्राणस्तेजसि<br>
तेजः परस्यां देवतायामथ न जानाति ॥ ६.१५.२॥</p>
<p>स य एषोऽणिमैतदात्म्यमिदँ सर्वं तत् सत्यँ स आत्मा<br>
तत्त्वमसि श्वेतकेतो इति भूय एव मा भगवान्विज्ञापयत्विति<br>
तथा सोम्येति होवाच ॥ ६.१५.३॥</p>
<p>॥ इति  पञ्चदशः खण्डः ॥<br>
पुरुषँ सोम्योत<br>
हस्तगृहीतमानयन्त्यपहार्षीत्स्तेयमकार्षीत्परशुमस्मै<br>
तपतेति स यदि तस्य कर्ता भवति तत एवानृतमात्मानं<br>
कुरुते सोऽनृताभिसन्धोऽनृतेनात्मानमन्तर्धाय<br>
परशुं तप्तं प्रतिगृह्णाति स दह्यतेऽथ हन्यते ॥ ६.१६.१॥</p>
<p>अथ यदि तस्याकर्ता भवति ततेव सत्यमात्मानं कुरुते<br>
स सत्याभिसन्धः सत्येनात्मानमन्तर्धाय परशुं तप्तं<br>
प्रतिगृह्णाति सन दह्यतेऽथ मुच्यते ॥ ६.१६.२॥</p>
<p>स यथा तत्र नादाह्येतैतदात्म्यमिदँ सर्वं तत्सत्यँ स<br>
आत्मा तत्त्वमसि श्वेतकेतो इति तद्धास्य विजज्ञाविति<br>
विजज्ञाविति ॥ ६.१६.३॥</p>
<p>॥ इति  षोडशः खण्डः ॥<br>
॥ इति षष्ठोऽध्यायः ॥<br>
॥ सप्तमोऽध्यायः ॥<br>
अधीहि भगव इति होपससाद सनत्कुमारं नारदस्तँ<br>
होवाच यद्वेत्थ तेन मोपसीद ततस्त ऊर्ध्वं वक्ष्यामीति<br>
स होवाच ॥ ७.१.१॥</p>
<p>ऋग्वेदं भगवोऽध्येमि यजुर्वेदँ सामवेदमाथर्वणं<br>
चतुर्थमितिहासपुराणं पञ्चमं वेदानां वेदं पित्र्यँ राशिं<br>
दैवं निधिं वाकोवाक्यमेकायनं देवविद्यां ब्रह्मविद्यां<br>
भूतविद्यां क्षत्रविद्यां नक्षत्रविद्याँ<br>
सर्पदेवजनविद्यामेतद्भगवोऽध्येमि ॥ ७.१.२॥</p>
<p>सोऽहं भगवो मन्त्रविदेवास्मि नात्मविच्छ्रुतँ ह्येव मे<br>
भगवद्दृशेभ्यस्तरति शोकमात्मविदिति सोऽहं भगवः<br>
शोचामि तं मा भगवाञ्छोकस्य पारं तारयत्विति<br>
तँ होवाच यद्वै किञ्चैतदध्यगीष्ठा नामैवैतत् ॥ ७.१.३॥</p>
<p>नाम वा ऋग्वेदो यजुर्वेदः सामवेद आथर्वणश्चतुर्थ<br>
इतिहासपुराणः पञ्चमो वेदानां वेदः पित्र्यो राशिर्दैवो<br>
निधिर्वाकोवाक्यमेकायनं देवविद्या ब्रह्मविद्या भूतविद्या<br>
क्षत्रविद्या नक्षत्रविद्या सर्पदेवजनविद्या<br>
नामैवैतन्नामोपास्स्वेति ॥ ७.१.४ ॥</p>
<p>स यो नाम ब्रह्मेत्युपास्ते यावन्नाम्नो गतं तत्रास्य<br>
यथाकामचारो भवति यो नाम ब्रह्मेत्युपास्तेऽस्ति<br>
भगवो नाम्नो भूय इति नाम्नो वाव भूयोऽस्तीति तन्मे<br>
भगवान्ब्रवीत्विति ॥ ७.१.५॥</p>
<p>॥ इति  प्रथमः खण्डः ॥<br>
वाग्वाव नाम्नो भूयसी वाग्वा ऋग्वेदं विज्ञापयति यजुर्वेदँ<br>
सामवेदमाथर्वणं चतुर्थमितिहासपुराणं पञ्चमं वेदानां वेदं<br>
पित्र्यँराशिं दैवं निधिं वाकोवाक्यमेकायनं देवविद्यां<br>
ब्रह्मविद्यां भूतविद्यां क्षत्रविद्याँ सर्पदेवजनविद्यां<br>
दिवं च पृथिवीं च वायुं चाकाशं चापश्च तेजश्च<br>
देवाँश्च मनुष्याँश्च पशूँश्च वयाँसि च<br>
तृणवनस्पतीञ्श्वापदान्याकीटपतङ्गपिपीलकं<br>
धर्मं चाधर्मं च सत्यं चानृतं च साधु चासाधु च<br>
हृदयज्ञं चाहृदयज्ञं च यद्वै वाङ्नाभविष्यन्न धर्मो<br>
नाधर्मो व्यज्ञापयिष्यन्न सत्यं नानृतं न साधु नासाधु<br>
न हृदयज्ञो नाहृदयज्ञो वागेवैतत्सर्वं विज्ञापयति<br>
वाचमुपास्स्वेति ॥ ७.२.१॥</p>
<p>स यो वाचं ब्रह्मेत्युपास्ते यावद्वाचो गतं तत्रास्य<br>
यथाकामचारो भवति यो वाचं ब्रह्मेत्युपास्तेऽस्ति<br>
भगवो वाचो भूय इति वाचो वाव भूयोऽस्तीति तन्मे<br>
भगवान्ब्रवीत्विति ॥ ७.२.२॥</p>
<p>॥ इति  द्वितीयः खण्डः ॥<br>
मनो वाव वाचो भूयो यथा वै द्वे वामलके द्वे वा कोले<br>
द्वौ वाक्षौ मुष्टिरनुभवत्येवं वाचं च नाम च<br>
मनोऽनुभवति स यदा मनसा मनस्यति<br>
मन्त्रानधीयीयेत्यथाधीते कर्माणि कुर्वीयेत्यथ कुरुते<br>
पुत्राँश्च पशूँश्चेच्छेयेत्यथेच्छत इमं च<br>
लोकममुं चेच्छेयेत्यथेच्छते मनो ह्यात्मा मनो हि लोको<br>
मनो हि ब्रह्म मन उपास्स्वेति ॥ ७.३.१ ॥</p>
<p>स यो मनो ब्रह्मेत्युपास्ते यावन्मनसो गतं तत्रास्य<br>
यथाकामचारो भवति यो मनो ब्रह्मेत्युपास्तेऽस्ति<br>
भगवो मनसो भूय इति मनसो वाव भूयोऽस्तीति<br>
तन्मे भगवान्ब्रवीत्विति ॥ ७.३.२॥</p>
<p>॥ इति  तृतीयः खण्डः ॥<br>
सङ्कल्पो वाव मनसो भूयान्यदा वै सङ्कल्पयतेऽथ<br>
मनस्यत्यथ वाचमीरयति तामु नाम्नीरयति नाम्नि<br>
मन्त्रा एकं भवन्ति मन्त्रेषु कर्माणि ॥ ७.४.१॥</p>
<p>तानि ह वा एतानि सङ्कल्पैकायनानि सङ्कल्पात्मकानि<br>
सङ्कल्पे प्रतिष्ठितानि समकॢपतां द्यावापृथिवी<br>
समकल्पेतां वायुश्चाकाशं च समकल्पन्तापश्च<br>
तेजश्च तेषाँ सं कॢप्त्यै वर्षँ सङ्कल्पते<br>
वर्षस्य सङ्कॢप्त्या अन्नँ सङ्कल्पतेऽन्नस्य सं कॢप्त्यै<br>
प्राणाः सङ्कल्पन्ते प्राणानाँ सं कॢप्त्यै मन्त्राः सङ्कल्पन्ते<br>
मन्त्राणाँ सं कॢप्त्यै कर्माणि सङ्कल्पन्ते कर्मणां<br>
सङ्कॢप्त्यै लोकः सङ्कल्पते लोकस्य सं कॢप्त्यै सर्वँ<br>
सङ्कल्पते स एष सङ्कल्पः सङ्कल्पमुपास्स्वेति ॥ ७.४.२ ॥</p>
<p>स यः सङ्कल्पं ब्रह्मेत्युपास्ते सङ्कॢप्तान्वै स लोकान्ध्रुवान्ध्रुवः<br>
प्रतिष्ठितान् प्रतिष्ठितोऽव्यथमानानव्यथमानोऽभिसिध्यति<br>
यावत्सङ्कल्पस्य गतं तत्रास्य यथाकामचारो भवति यः<br>
सङ्कल्पं ब्रह्मेत्युपास्तेऽस्ति भगवः सङ्कल्पाद्भूय इति<br>
सङ्कल्पाद्वाव भूयोऽस्तीति तन्मे भगवान्ब्रवीत्विति ॥ ७.४.३॥</p>
<p>॥ इति  चतुर्थः खण्डः ॥<br>
चित्तं वाव सं कल्पाद्भूयो यदा वै चेतयतेऽथ<br>
सङ्कल्पयतेऽथ मनस्यत्यथ वाचमीरयति तामु नाम्नीरयति<br>
नाम्नि मन्त्रा एकं भवन्ति मन्त्रेषु कर्माणि ॥ ७.५.१॥</p>
<p>तानि ह वा एतानि चित्तैकायनानि चित्तात्मानि चित्ते<br>
प्रतिष्ठितानि तस्माद्यद्यपि बहुविदचित्तो भवति<br>
नायमस्तीत्येवैनमाहुर्यदयं वेद यद्वा अयं<br>
विद्वान्नेत्थमचित्तः स्यादित्यथ यद्यल्पविच्चित्तवान्भवति<br>
तस्मा एवोत शुश्रूषन्ते चित्तँह्येवैषामेकायनं<br>
चित्तमात्मा चित्तं प्रतिष्ठा चित्तमुपास्स्वेति ॥ ७.५.२ ॥</p>
<p>स यश्चित्तं ब्रह्मेत्युपास्ते चित्तान्वै स लोकान्ध्रुवान्ध्रुवः<br>
प्रतिष्ठितान्प्रतिष्ठितोऽव्यथमानानव्यथमानोऽभिसिध्यति<br>
यावच्चित्तस्य गतं तत्रास्य यथाकामचारो भवति यश्चित्तं<br>
ब्रह्मेत्युपास्तेऽस्ति भगवश्चित्ताद्भूय इति चित्ताद्वाव<br>
भूयोऽस्तीति तन्मे भगवान्ब्रवीत्विति ॥ ७.५.३॥</p>
<p>॥ इति  पञ्चमः खण्डः ॥<br>
ध्यानं वाव चित्ताद्भूयो ध्यायतीव पृथिवी<br>
ध्यायतीवान्तरिक्षं ध्यायतीव द्यौर्ध्यायन्तीवापो<br>
ध्यायन्तीव पर्वता देवमनुष्यास्तस्माद्य इह मनुष्याणां<br>
महत्तां प्राप्नुवन्ति ध्यानापादाँशा इवैव ते भवन्त्यथ<br>
येऽल्पाः कलहिनः पिशुना उपवादिनस्तेऽथ ये प्रभवो<br>
ध्यानापादाँशा इवैव ते भवन्ति ध्यानमुपास्स्वेति ॥ ७.६.१॥</p>
<p>स यो ध्यानं ब्रह्मेत्युपास्ते यावद्ध्यानस्य गतं तत्रास्य<br>
यथाकामचारो भवति यो ध्यानं ब्रह्मेत्युपास्तेऽस्ति<br>
भगवो ध्यानाद्भूय इति ध्यानाद्वाव भूयोऽस्तीति<br>
तन्मे भगवान्ब्रवीत्विति ॥ ७.६.२॥</p>
<p>॥ इति  षष्ठः खण्डः ॥<br>
विज्ञानं वाव ध्यानाद्भूयः विज्ञानेन वा ऋग्वेदं विजानाति<br>
यजुर्वेदँ सामवेदमाथर्वणं चतुर्थमितिहासपुराणं<br>
पञ्चमं वेदानां वेदं पित्र्यँराशिं दैवं निधिं<br>
वाकोवाक्यमेकायनं देवविद्यां ब्रह्मविद्यां भूतविद्यां<br>
क्षत्रविद्यां नक्षत्रविद्याँसर्पदेवजनविद्यां दिवं च<br>
पृथिवीं च वायुं चाकाशं चापश्च तेजश्च देवाँश्च<br>
मनुष्याँश्च पशूँश्च वयाँसि च<br>
तृणवनस्पतीञ्छ्वापदान्याकीटपतङ्गपिपीलकं<br>
धर्मं चाधर्मं च सत्यं चानृतं च साधु चासाधु च<br>
हृदयज्ञं चाहृदयज्ञं चान्नं च रसं चेमं च लोकममुं<br>
च विज्ञानेनैव विजानाति विज्ञानमुपास्स्वेति ॥ ७.७.१ ॥</p>
<p>स यो विज्ञानं ब्रह्मेत्युपास्ते विज्ञानवतो वै स<br>
लोकाञ्ज्ञानवतोऽभिसिध्यति यावद्विज्ञानस्य गतं तत्रास्य<br>
यथाकामचारो भवति यो विज्ञानं ब्रह्मेत्युपास्तेऽस्ति भगवो<br>
विज्ञानाद्भूय इति विज्ञानाद्वाव भूयोऽस्तीति तन्मे<br>
भगवान्ब्रवीत्विति ॥ ७.७.२॥</p>
<p>॥ इति  सप्तमः खण्डः ॥<br>
बलं वाव विज्ञानाद्भूयोऽपि ह शतं विज्ञानवतामेको<br>
बलवानाकम्पयते स यदा बली भवत्यथोत्थाता<br>
भवत्युत्तिष्ठन्परिचरिता भवति परिचरन्नुपसत्ता<br>
भवत्युपसीदन्द्रष्टा भवति श्रोता भवति मन्ता भवति<br>
बोद्धा भवति कर्ता भवति विज्ञाता भवति बलेन वै पृथिवी<br>
तिष्ठति बलेनान्तरिक्षं बलेन द्यौर्बलेन पर्वता बलेन<br>
देवमनुष्या बलेन पशवश्च वयाँसि च तृणवनस्पतयः<br>
श्वापदान्याकीटपतङ्गपिपीलकं बलेन लोकस्तिष्ठति<br>
बलमुपास्स्वेति ॥ ७.८.१॥</p>
<p>स यो बलं ब्रह्मेत्युपास्ते यावद्बलस्य गतं तत्रास्य<br>
यथाकामचारो भवति यो बलं ब्रह्मेत्युपास्तेऽस्ति भगवो<br>
बलाद्भूय इति बलाद्वाव भूयोऽस्तीति तन्मे<br>
भगवान्ब्रवीत्विति ॥ ७.८.२॥</p>
<p>॥ इति  अष्टमः खण्डः ॥<br>
अन्नं वाव बलाद्भूयस्तस्माद्यद्यपि दश<br>
रात्रीर्नाश्नीयाद्यद्यु ह<br>
जीवेदथवाद्रष्टाश्रोतामन्ताबोद्धाकर्ताविज्ञाता<br>
भवत्यथान्नस्यायै द्रष्टा भवति श्रोता भवति मन्ता<br>
भवति बोद्धा भवति कर्ता भवति विज्ञाता<br>
भवत्यन्नमुपास्स्वेति ॥ ७.९.१॥</p>
<p>स योऽन्नं ब्रह्मेत्युपास्तेऽन्नवतो वै स<br>
लोकान्पानवतोऽभिसिध्यति  यावदन्नस्य गतं तत्रास्य<br>
यथाकामचारो भवति योऽन्नं ब्रह्मेत्युपास्तेऽस्ति<br>
भगवोऽन्नाद्भूय इत्यन्नाद्वाव भूयोऽस्तीति तन्मे<br>
भगवान्ब्रवीत्विति ॥ ७.९.२॥</p>
<p>॥ इति  नवमः खण्डः ॥<br>
आपो वावान्नाद्भूयस्तस्माद्यदा सुवृष्टिर्न भवति<br>
व्याधीयन्ते प्राणा अन्नं कनीयो भविष्यतीत्यथ यदा<br>
सुवृष्टिर्भवत्यानन्दिनः प्राणा भवन्त्यन्नं बहु<br>
भविष्यतीत्याप एवेमा मूर्ता येयं पृथिवी यदन्तरिक्षं<br>
यद्द्यौर्यत्पर्वता यद्देवमनुष्यायत्पशवश्च वयाँसि च<br>
तृणवनस्पतयः श्वापदान्याकीटपतङ्गपिपीलकमाप<br>
एवेमा मूर्ता अप उपास्स्वेति ॥ ७.१०.१॥</p>
<p>स योऽपो ब्रह्मेत्युपास्त आप्नोति सर्वान्कामाँस्तृप्तिमान्भवति<br>
यावदपां गतं तत्रास्य यथाकामचारो भवति योऽपो<br>
ब्रह्मेत्युपास्तेऽस्ति भगवोऽद्भ्यो भूय इत्यद्भ्यो वाव<br>
भूयोऽस्तीति तन्मे भगवान्ब्रवीत्विति ॥ ७.१०.२॥</p>
<p>॥ इति  दशमः खण्डः ॥<br>
तेजो वावाद्भ्यो भूयस्तद्वा एतद्वायुमागृह्याकाशमभितपति<br>
तदाहुर्निशोचति नितपति वर्षिष्यति वा इति तेज एव<br>
तत्पूर्वं दर्शयित्वाथापः सृजते तदेतदूर्ध्वाभिश्च<br>
तिरश्चीभिश्च विद्युद्भिराह्रादाश्चरन्ति तस्मादाहुर्विद्योतते<br>
स्तनयति वर्षिष्यति वा इति तेज एव तत्पूर्वं दर्शयित्वाथापः<br>
सृजते तेज उपास्स्वेति ॥ ७.११.१॥</p>
<p>स यस्तेजो ब्रह्मेत्युपास्ते तेजस्वी वै स तेजस्वतो<br>
लोकान्भास्वतोऽपहततमस्कानभिसिध्यति यावत्तेजसो गतं<br>
तत्रास्य यथाकामचारो भवति यस्तेजो ब्रह्मेत्युपास्तेऽस्ति<br>
भगवस्तेजसो भूय इति तेजसो वाव भूयोऽस्तीति तन्मे<br>
भगवान्ब्रवीत्विति ॥ ७.११.२॥</p>
<p>॥ इति  एकादशः खण्डः ॥<br>
आकाशो वाव तेजसो भूयानाकाशे वै सूर्याचन्द्रमसावुभौ<br>
विद्युन्नक्षत्राण्यग्निराकाशेनाह्वयत्याकाशेन<br>
शृणोत्याकाशेन प्रतिशृणोत्याकाशे रमत आकाशे न रमत<br>
आकाशे जायत आकाशमभिजायत आकाशमुपास्स्वेति<br>
॥ ७.१२.१॥</p>
<p>स य आकाशं ब्रह्मेत्युपास्त आकाशवतो वै स<br>
लोकान्प्रकाशवतोऽसम्बाधानुरुगायवतोऽभिसिध्यति<br>
यावदाकाशस्य गतं तत्रास्य यथाकामचारो भवति<br>
य आकाशं ब्रह्मेत्युपास्तेऽस्ति भगव आकाशाद्भूय इति<br>
आकाशाद्वाव भूयोऽस्तीति तन्मे भगवान्ब्रवीत्विति<br>
॥ ७.१२.२॥</p>
<p>॥ इति  द्वादशः खण्डः ॥<br>
स्मरो वावाकाशाद्भूयस्तस्माद्यद्यपि बहव आसीरन्न<br>
स्मरन्तो नैव ते कञ्चन शृणुयुर्न मन्वीरन्न विजानीरन्यदा<br>
वाव ते स्मरेयुरथ शृणुयुरथ मन्वीरन्नथ विजानीरन्स्मरेण<br>
वै पुत्रान्विजानाति स्मरेण पशून्स्मरमुपास्स्वेति ॥ ७.१३.१॥</p>
<p>स यः स्मरं ब्रह्मेत्युपास्ते यावत्स्मरस्य गतं तत्रास्य<br>
यथाकामचारो भवति यः स्मरं ब्रह्मेत्युपास्तेऽस्ति भगवः<br>
स्मराद्भूय इति स्मराद्वाव भूयोऽस्तीति तन्मे<br>
भगवान्ब्रवीत्विति ॥ ७.१३.२॥</p>
<p>॥ इति  त्रयोदशः खण्डः ॥</p>
<p>आशा वाव स्मराद्भूयस्याशेद्धो वै स्मरो मन्त्रानधीते<br>
कर्माणि कुरुते पुत्राँश्च पशूँश्चेच्छत इमं च<br>
लोकममुं चेच्छत आशामुपास्स्वेति ॥ ७.१४.१॥</p>
<p>स य आशां ब्रह्मेत्युपास्त आशयास्य सर्वे कामाः<br>
समृध्यन्त्यमोघा हास्याशिषो भवन्ति यावदाशाया<br>
गतं तत्रास्य यथाकामचारो भवति य आशां<br>
ब्रह्मेत्युपास्तेऽस्ति भगव आशाया भूय इत्याशाया वाव<br>
भूयोऽस्तीति तन्मे भगवान्ब्रवीत्विति ॥ ७.१४.२॥</p>
<p>॥ इति  चतुर्दशः खण्डः ॥<br>
प्राणो वा आशाया भूयान्यथा वा अरा नाभौ समर्पिता<br>
एवमस्मिन्प्राणे सर्वँसमर्पितं प्राणः प्राणेन याति<br>
प्राणः प्राणं ददाति प्राणाय ददाति प्राणो ह पिता प्राणो<br>
माता प्राणो भ्राता प्राणः स्वसा प्राण आचार्यः<br>
प्राणो ब्राह्मणः ॥ ७.१५.१॥</p>
<p>स यदि पितरं वा मातरं वा भ्रातरं वा स्वसारं वाचार्यं<br>
वा ब्राह्मणं वा किञ्चिद्भृशमिव प्रत्याह<br>
धिक्त्वास्त्वित्येवैनमाहुः पितृहा वै त्वमसि मातृहा वै<br>
त्वमसि भ्रातृहा वै त्वमसि स्वसृहा वै त्वमस्याचार्यहा<br>
वै त्वमसि ब्राह्मणहा वै त्वमसीति ॥ ७.१५.२॥</p>
<p>अथ यद्यप्येनानुत्क्रान्तप्राणाञ्छूलेन समासं<br>
व्यतिषन्दहेन्नैवैनं ब्रूयुः पितृहासीति न मातृहासीति<br>
न भ्रातृहासीति न स्वसृहासीति नाचार्यहासीति<br>
न ब्राह्मणहासीति ॥ ७.१५.३॥</p>
<p>प्राणो ह्येवैतानि सर्वाणि भवति स वा एष एवं पश्यन्नेवं<br>
मन्वान एवं विजानन्नतिवादी भवति तं<br>
चेद्ब्रूयुरतिवाद्यसीत्यतिवाद्यस्मीति ब्रूयान्नापह्नुवीत<br>
॥ ७.१५.४॥</p>
<p>॥ इति  पञ्चदशः खण्डः ॥<br>
एष तु वा अतिवदति यः सत्येनातिवदति सोऽहं भगवः<br>
सत्येनातिवदानीति सत्यं त्वेव विजिज्ञासितव्यमिति सत्यं<br>
भगवो विजिज्ञास इति ॥ ७.१६.१॥</p>
<p>॥ इति  षोडशः खण्डः ॥<br>
यदा वै विजानात्यथ सत्यं वदति नाविजानन्सत्यं वदति<br>
विजानन्नेव सत्यं वदति विज्ञानं त्वेव विजिज्ञासितव्यमिति<br>
विज्ञानं भगवो विजिज्ञास इति ॥ ७.१७.१॥</p>
<p>॥ इति  सप्तदशः खण्डः ॥<br>
यदा वै मनुतेऽथ विजानाति नामत्वा विजानाति मत्वैव<br>
विजानाति मतिस्त्वेव विजिज्ञासितव्येति मतिं भगवो<br>
विजिज्ञास इति ॥ ७.१८.१॥</p>
<p>॥ इति  अष्टादशः खण्डः ॥<br>
यदा वै श्रद्दधात्यथ मनुते नाश्रद्दधन्मनुते<br>
श्रद्दधदेव मनुते श्रद्धा त्वेव विजिज्ञासितव्येति<br>
श्रद्धां भगवो विजिज्ञास इति ॥ ७.१९.१॥</p>
<p>॥ इति  एकोनविंशतितमः खण्डः ॥<br>
यदा वै निस्तिष्ठत्यथ श्रद्दधाति<br>
नानिस्तिष्ठञ्छ्रद्दधाति निस्तिष्ठन्नेव श्रद्दधाति<br>
निष्ठा त्वेव विजिज्ञासितव्येति निष्ठां भगवो<br>
विजिज्ञास इति ॥ ७.२०.१॥</p>
<p>॥ इति  विंशतितमः खण्डः ॥<br>
यदा वै करोत्यथ निस्तिष्ठति नाकृत्वा निस्तिष्ठति<br>
कृत्वैव निस्तिष्ठति कृतिस्त्वेव विजिज्ञासितव्येति<br>
कृतिं भगवो विजिज्ञास इति ॥ ७.२१.१॥</p>
<p>॥ इति  एकविंशः खण्डः ॥<br>
यदा वै सुखं लभतेऽथ करोति नासुखं लब्ध्वा करोति<br>
सुखमेव लब्ध्वा करोति सुखं त्वेव विजिज्ञासितव्यमिति<br>
सुखं भगवो विजिज्ञास इति ॥ ७.२२.१॥</p>
<p>॥ इति  द्वाविंशः खण्डः ॥<br>
यो वै भूमा तत्सुखं नाल्पे सुखमस्ति भूमैव सुखं<br>
भूमा त्वेव विजिज्ञासितव्य इति भूमानं भगवो<br>
विजिज्ञास इति ॥ ७.२३.१॥</p>
<p>॥ इति  त्रयोविंशः खण्डः ॥<br>
यत्र नान्यत्पश्यति नान्यच्छृणोति नान्यद्विजानाति स<br>
भूमाथ यत्रान्यत्पश्यत्यन्यच्छृणोत्यन्यद्विजानाति<br>
तदल्पं यो वै भूमा तदमृतमथ यदल्पं तन्मर्त्य्ँ स<br>
भगवः कस्मिन्प्रतिष्ठित इति स्वे महिम्नि यदि वा<br>
न महिम्नीति ॥ ७.२४.१॥</p>
<p>गोअश्वमिह महिमेत्याचक्षते हस्तिहिरण्यं दासभार्यं<br>
क्षेत्राण्यायतनानीति नाहमेवं ब्रवीमि ब्रवीमीति<br>
होवाचान्योह्यन्यस्मिन्प्रतिष्ठित इति ॥ ७.२४.२॥</p>
<p>॥ इति  चतुर्विंशः खण्डः ॥<br>
स एवाधस्तात्स उपरिष्टात्स पश्चात्स पुरस्तात्स<br>
दक्षिणतः स उत्तरतः स एवेदँ सर्वमित्यथातोऽहङ्कारादेश<br>
एवाहमेवाधस्तादहमुपरिष्टादहं पश्चादहं पुरस्तादहं<br>
दक्षिणतोऽहमुत्तरतोऽहमेवेदँ सर्वमिति ॥ ७.२५.१॥</p>
<p>अथात आत्मादेश एवात्मैवाधस्तादात्मोपरिष्टादात्मा<br>
पश्चादात्मा पुरस्तादात्मा दक्षिणत आत्मोत्तरत<br>
आत्मैवेदँ सर्वमिति स वा एष एवं पश्यन्नेवं मन्वान एवं<br>
विजानन्नात्मरतिरात्मक्रीड आत्ममिथुन आत्मानन्दः स<br>
स्वराड्भवति तस्य सर्वेषु लोकेषु कामचारो भवति<br>
अथ येऽन्यथातो विदुरन्यराजानस्ते क्षय्यलोका भवन्ति<br>
तेषाँ सर्वेषु लोकेष्वकामचारो भवति ॥ ७.२५.२॥</p>
<p>॥ इति  पञ्चविंशः खण्डः ॥<br>
तस्य ह वा एतस्यैवं पश्यत एवं मन्वानस्यैवं विजानत<br>
आत्मतः प्राण आत्मत आशात्मतः स्मर आत्मत आकाश<br>
आत्मतस्तेज आत्मत आप आत्मत<br>
आविर्भावतिरोभावावात्मतोऽन्नमात्मतो बलमात्मतो<br>
विज्ञानमात्मतो ध्यानमात्मतश्चित्तमात्मतः<br>
सङ्कल्प आत्मतो मन आत्मतो वागात्मतो नामात्मतो मन्त्रा<br>
आत्मतः कर्माण्यात्मत एवेदँसर्वमिति ॥ ७.२६.१॥</p>
<p>तदेष श्लोको न पश्यो मृत्युं पश्यति न रोगं नोत दुःखताँ<br>
सर्वँ ह पश्यः पश्यति सर्वमाप्नोति सर्वश इति<br>
स एकधा भवति त्रिधा भवति पञ्चधा<br>
सप्तधा नवधा चैव पुनश्चैकादशः स्मृतः<br>
शतं च दश चैकश्च सहस्राणि च<br>
विँशतिराहारशुद्धौ सत्त्वशुद्धौ ध्रुवा स्मृतिः<br>
स्मृतिलम्भे सर्वग्रन्थीनां विप्रमोक्षस्तस्मै<br>
मृदितकषायाय तमसस्पारं दर्शयति<br>
भगवान्सनत्कुमारस्तँ स्कन्द इत्याचक्षते<br>
तँ स्कन्द इत्याचक्षते ॥ ७.२६.२॥</p>
<p>॥ इति  षड्विंशः खण्डः ॥<br>
॥ इति सप्तमोऽध्यायः ॥<br>
॥ अष्टमोऽध्यायः ॥<br>
अथ यदिदमस्मिन्ब्रह्मपुरे दहरं पुण्डरीकं वेश्म<br>
दहरोऽस्मिन्नन्तराकाशस्तस्मिन्यदन्तस्तदन्वेष्टव्यं<br>
तद्वाव विजिज्ञासितव्यमिति ॥ ८.१.१॥</p>
<p>तं चेद्ब्रूयुर्यदिदमस्मिन्ब्रह्मपुरे दहरं पुण्डरीकं वेश्म<br>
दहरोऽस्मिन्नन्तराकाशः किं तदत्र विद्यते यदन्वेष्टव्यं<br>
यद्वाव विजिज्ञासितव्यमिति स ब्रूयात् ॥ ८.१.२॥</p>
<p>यावान्वा अयमाकाशस्तावानेषोऽन्तर्हृदय अकाश<br>
उभे अस्मिन्द्यावापृथिवी अन्तरेव समाहिते<br>
उभावग्निश्च वायुश्च सूर्याचन्द्रमसावुभौ<br>
विद्युन्नक्षत्राणि यच्चास्येहास्ति यच्च नास्ति सर्वं<br>
तदस्मिन्समाहितमिति ॥ ८.१.३॥</p>
<p>तं चेद्ब्रूयुरस्मिँश्चेदिदं ब्रह्मपुरे सर्वँ समाहितँ<br>
सर्वाणि च भूतानि सर्वे च कामा यदैतज्जरा वाप्नोति<br>
प्रध्वँसते वा किं ततोऽतिशिष्यत इति ॥ ८.१.४॥</p>
<p>स ब्रूयात्नास्य जरयैतज्जीर्यति न वधेनास्य हन्यत<br>
एतत्सत्यं ब्रह्मपुरमस्मिकामाः समाहिताः एष<br>
आत्मापहतपाप्मा विजरो विमृत्युर्विशोको<br>
विजिघत्सोऽपिपासः सत्यकामः सत्यसङ्कल्पो यथा ह्येवेह<br>
प्रजा अन्वाविशन्ति यथानुशासनम् यं यमन्तमभिकामा<br>
भवन्ति यं जनपदं यं क्षेत्रभागं तं तमेवोपजीवन्ति<br>
॥ ८.१.५॥</p>
<p>तद्यथेह कर्मजितो लोकः क्षीयत एवमेवामुत्र पुण्यजितो<br>
लोकः क्षीयते तद्य इहात्मानमनुविद्य व्रजन्त्येताँश्च<br>
सत्यान्कामाँस्तेषाँ सर्वेषु लोकेष्वकामचारो<br>
भवत्यथ य इहात्मानमनिवुद्य व्रजन्त्येतँश्च<br>
सत्यान्कामाँस्तेषाँ सर्वेषु लोकेषु कामचारो भवति<br>
॥ ८.१.६॥</p>
<p>॥ इति  प्रथमः खण्डः ॥<br>
स यदि पितृलोककामो भवति सङ्कल्पादेवास्य पितरः<br>
समुत्तिष्ठन्ति तेन पितृलोकेन सम्पन्नो महीयते ॥ ८.२.१॥</p>
<p>अथ यदि मातृलोककामो भवति सङ्कल्पादेवास्य मातरः<br>
समुत्तिष्ठन्ति तेन मातृलोकेन सम्पन्नो महीयते ॥ ८.२.२॥</p>
<p>अथ यदि भ्रातृलोककामो भवति सङ्कल्पादेवास्य भ्रातरः<br>
समुत्तिष्ठन्ति तेन भ्रातृलोकेन सम्पन्नो महीयते ॥ ८.२.३॥॥</p>
<p>अथ यदि स्वसृलोककामो भवति सङ्कल्पादेवास्य स्वसारः<br>
समुत्तिष्ठन्ति तेन स्वसृलोकेन सम्पन्नो महीयते ॥ ८.२.४॥</p>
<p>अथ यदि सखिलोककामो भवति सङ्कल्पादेवास्य सखायः<br>
समुत्तिष्ठन्ति तेन सखिलोकेन सम्पन्नो महीयते ॥ ८.२.५॥</p>
<p>अथ यदि गन्धमाल्यलोककामो भवति सङ्कल्पादेवास्य<br>
गन्धमाल्ये समुत्तिष्ठतस्तेन गन्धमाल्यलोकेन सम्पन्नो<br>
महीयते ॥ ८.२.६॥</p>
<p>अथ यद्यन्नपानलोककामो भवति सङ्कल्पादेवास्यान्नपाने<br>
समुत्तिष्ठतस्तेनान्नपानलोकेन सम्पन्नो महीयते ॥ ८.२.७॥</p>
<p>अथ यदि गीतवादित्रलोककामो भवति सङ्कल्पादेवास्य<br>
गीतवादित्रे समुत्तिष्ठतस्तेन गीतवादित्रलोकेन सम्पन्नो<br>
महीयते ॥ ८.२.८॥</p>
<p>अथ यदि स्त्रीलोककामो भवति सङ्कल्पादेवास्य स्त्रियः<br>
समुत्तिष्ठन्ति तेन स्त्रीलोकेन सम्पन्नो महीयते ॥ ८.२.९॥</p>
<p>यं यमन्तमभिकामो भवति यं कामं कामयते सोऽस्य<br>
सङ्कल्पादेव समुत्तिष्ठति तेन सम्पन्नो महीयते ॥ ८.२.१०॥</p>
<p>॥ इति  द्वितीयः खण्डः ॥<br>
त इमे सत्याः कामा अनृतापिधानास्तेषाँ सत्यानाँ<br>
सतामनृतमपिधानं यो यो ह्यस्येतः प्रैति न तमिह<br>
दर्शनाय लभते ॥ ८.३.१॥</p>
<p>अथ ये चास्येह जीवा ये च प्रेता यच्चान्यदिच्छन्न<br>
लभते सर्वं तदत्र गत्वा विन्दतेऽत्र ह्यस्यैते सत्याः<br>
कामा अनृतापिधानास्तद्यथापि हिरण्यनिधिं निहितमक्षेत्रज्ञा<br>
उपर्युपरि सञ्चरन्तो न विन्देयुरेवमेवेमाः सर्वाः प्रजा<br>
अहरहर्गच्छन्त्य एतं ब्रह्मलोकं न विन्दन्त्यनृतेन हि<br>
प्रत्यूढाः ॥ ८.३.२॥</p>
<p>स वा एष आत्मा हृदि तस्यैतदेव निरुक्तँ हृद्ययमिति<br>
तस्माद्धृदयमहरहर्वा एवंवित्स्वर्गं लोकमेति ॥ ८.३.३॥</p>
<p>अथ य एष सम्प्रसादोऽस्माच्छरीरात्समुत्थाय परं<br>
ज्योतिरुपसम्पद्य स्वेन रूपेणाभिनिष्पद्यत एष आत्मेति<br>
होवाचैतदमृतमभयमेतद्ब्रह्मेति तस्य ह वा एतस्य<br>
ब्रह्मणो नाम सत्यमिति ॥ ८.३.४॥</p>
<p>तानि ह वा एतानि त्रीण्यक्षराणि सतीयमिति<br>
तद्यत्सत्तदमृतमथ यत्ति तन्मर्त्यमथ यद्यं तेनोभे<br>
यच्छति यदनेनोभे यच्छति तस्माद्यमहरहर्वा<br>
एवंवित्स्वर्गं लोकमेति ॥ ८.३.५॥</p>
<p>॥ इति  तृतीयः खण्डः ॥<br>
अथ य आत्मा स सेतुर्धृतिरेषां लोकानामसम्भेदाय<br>
नैतँ सेतुमहोरात्रे तरतो न जरा न मृत्युर्न शोको न<br>
सुकृतं न दुष्कृतँ सर्वे पाप्मानोऽतो<br>
निवर्तन्तेऽपहतपाप्मा ह्येष ब्रह्मलोकः ॥ ८.४.१॥</p>
<p>तस्माद्वा एतँ सेतुं तीर्त्वान्धः सन्ननन्धो भवति<br>
विद्धः सन्नविद्धो भवत्युपतापी सन्ननुपतापी भवति<br>
तस्माद्वा एतँ सेतुं तीर्त्वापि नक्तमहरेवाभिनिष्पद्यते<br>
सकृद्विभातो ह्येवैष ब्रह्मलोकः ॥ ८.४.२॥</p>
<p>तद्य एवैतं ब्रह्मलोकं ब्रह्मचर्येणानुविन्दन्ति<br>
तेषामेवैष ब्रह्मलोकस्तेषाँ सर्वेषु लोकेषु कामचारो<br>
भवति ॥ ८.४.३॥</p>
<p>॥ इति  चतुर्थः खण्डः ॥<br>
अथ यद्यज्ञ इत्याचक्षते ब्रह्मचर्यमेव तद्ब्रह्मचर्येण<br>
ह्येव यो ज्ञाता तं विन्दतेऽथ यदिष्टमित्याचक्षते<br>
ब्रह्मचर्यमेव तद्ब्रह्मचर्येण ह्येवेष्ट्वात्मानमनुविन्दते<br>
॥ ८.५.१॥</p>
<p>अथ यत्सत्त्रायणमित्याचक्षते ब्रह्मचर्यमेव तद्ब्रह्मचर्येण<br>
ह्येव सत आत्मनस्त्राणं विन्दतेऽथ यन्मौनमित्याचक्षते<br>
ब्रह्मचर्यमेव तब्ब्रह्मचर्येण ह्येवात्मानमनुविद्य मनुते &lsquo;॥ ८.५.२॥</p>
<p>अथ यदनाशकायनमित्याचक्षते ब्रह्मचर्यमेव तदेष<br>
ह्यात्मा न नश्यति यं ब्रह्मचर्येणानुविन्दतेऽथ<br>
यदरण्यायनमित्याचक्षते ब्रह्मचर्यमेव तदरश्च ह वै<br>
ण्यश्चार्णवौ ब्रह्मलोके तृतीयस्यामितो दिवि तदैरं<br>
मदीयँ सरस्तदश्वत्थः सोमसवनस्तदपराजिता<br>
पूर्ब्रह्मणः प्रभुविमितँ हिरण्मयम् ॥ ८.५.३॥</p>
<p>तद्य एवैतवरं च ण्यं चार्णवौ ब्रह्मलोके<br>
ब्रह्मचर्येणानुविन्दन्ति तेषामेवैष ब्रह्मलोकस्तेषाँ<br>
सर्वेषु लोकेषु कामचारो भवति ॥ ८.५.४॥</p>
<p>॥ इति  पञ्चमः खण्डः ॥<br>
अथ या एता हृदयस्य नाड्यस्ताः पिङ्गलस्याणिम्नस्तिष्ठन्ति<br>
शुक्लस्य नीलस्य पीतस्य लोहितस्येत्यसौ वा आदित्यः<br>
पिङ्गल एष शुक्ल एष नील एष पीत एष लोहितः<br>
॥ ८.६.१॥</p>
<p>तद्यथा महापथ आतत उभौ ग्रामौ गच्छतीमं चामुं<br>
चैवमेवैता आदित्यस्य रश्मय उभौ लोकौ गच्छन्तीमं चामुं<br>
चामुष्मादादित्यात्प्रतायन्ते ता आसु नाडीषु सृप्ता<br>
आभ्यो नाडीभ्यः प्रतायन्ते तेऽमुष्मिन्नादित्ये सृप्ताः<br>
॥ ८.६.२॥</p>
<p>तद्यत्रैतत्सुप्तः समस्त्ः सम्प्रसन्नः स्वप्नं न विजानात्यासु<br>
तदा नाडीषु सृप्तो भवति तं न कश्चन पाप्मा स्पृशति<br>
तेजसा हि तदा सम्पन्नो भवति ॥ ८.६.३॥</p>
<p>अथ यत्रैतदबलिमानं नीतो भवति तमभित आसीना<br>
आहुर्जानासि मां जानासि मामिति स<br>
यावदस्माच्छरीरादनुत्क्रान्तो भवति तावज्जानाति<br>
॥ ८.६.४॥</p>
<p>अथ यत्रैतदस्माच्छरीरादुत्क्रामत्यथैतैरेव<br>
रश्मिभिरूर्ध्वमाक्रमते स ओमिति वा होद्वा मीयते<br>
स यावत्क्षिप्येन्मनस्तावदादित्यं गच्छत्येतद्वै खलु<br>
लोकद्वारं विदुषां प्रपदनं निरोधोऽविदुषाम् ॥ ८.६.५॥</p>
<p>तदेष श्लोकः । शतं चैका च हृदयस्य नाड्यस्तासां<br>
मूर्धानमभिनिःसृतैका ।  तयोर्ध्वमायन्नमृतत्वमेति<br>
विष्वङ्ङन्या उत्क्रमणे भवन्त्युत्क्रमणे भवन्ति ॥ ८.६.६॥</p>
<p>॥ इति  षष्ठः खण्डः ॥<br>
य आत्मापहतपाप्मा विजरो विमृत्युर्विशोको<br>
विजिघत्सोऽपिपासः सत्यकामः सत्यसङ्कल्पः सोऽन्वेष्टव्यः<br>
स विजिज्ञासितव्यः स सर्वाँश्च लोकानाप्नोति<br>
सर्वाँश्च कामान्यस्तमात्मानमनुविद्य विजानातीति ह<br>
प्रजापतिरुवाच ॥ ८.७.१॥</p>
<p>तद्धोभये देवासुरा अनुबुबुधिरे ते होचुर्हन्त<br>
तमात्मानमन्वेच्छामो यमात्मानमन्विष्य सर्वाँश्च<br>
लोकानाप्नोति सर्वाँश्च कामानितीन्द्रो हैव<br>
देवानामभिप्रवव्राज विरोचनोऽसुराणां तौ<br>
हासंविदानावेव समित्पाणी प्रजापतिसकाशमाजग्मतुः<br>
॥ ८.७.२॥</p>
<p>तौ ह द्वात्रिँशतं वर्षाणि ब्रह्मचर्यमूषतुस्तौ ह<br>
प्रजापतिरुवाच किमिच्छन्तावास्तमिति तौ होचतुर्य<br>
आत्मापहतपाप्मा विजरो विमृत्युर्विशोको<br>
विजिघत्सोऽपिपासः सत्यकामः सत्यसङ्कल्पः सोऽन्वेष्टव्यः<br>
स विजिज्ञासितव्यः स सर्वाँश्च लोकानाप्नोति सर्वाँश्च<br>
कामान्यस्तमात्मानमनुविद्य विजानातीति भगवतो वचो<br>
वेदयन्ते तमिच्छन्ताववास्तमिति ॥ ८.७.३॥</p>
<p>तौ ह प्रजापतिरुवाच य एषोऽक्षिणि पुरुषो दृश्यत<br>
एष आत्मेति होवाचैतदमृतमभयमेतद्ब्रह्मेत्यथ योऽयं<br>
भगवोऽप्सु परिख्यायते यश्चायमादर्शे कतम एष<br>
इत्येष उ एवैषु सर्वेष्वन्तेषु परिख्यायत इति होवाच<br>
॥ ८.७.४॥</p>
<p>॥ इति  सप्तमः खण्डः ॥<br>
उदशराव आत्मानमवेक्ष्य यदात्मनो न विजानीथस्तन्मे<br>
प्रब्रूतमिति तौ होदशरावेऽवेक्षाञ्चक्राते तौ ह<br>
प्रजापतिरुवाच किं पश्यथ इति तौ होचतुः<br>
सर्वमेवेदमावां भगव आत्मानं पश्याव आ लोमभ्यः आ<br>
नखेभ्यः प्रतिरूपमिति ॥ ८.८.१॥</p>
<p>तौ ह प्रजापतिरुवाच साध्वलङ्कृतौ सुवसनौ परिष्कृतौ<br>
भूत्वोदशरावेऽवेक्षेथामिति तौ ह साध्वलङ्कृतौ<br>
सुवसनौ परिष्कृतौ भूत्वोदशरावेऽवेक्षाञ्चक्राते<br>
तौ ह प्रजापतिरुवाच किं पश्यथ इति ॥ ८.८.२॥</p>
<p>तौ होचतुर्यथैवेदमावां भगवः साध्वलङ्कृतौ सुवसनौ<br>
परिष्कृतौ स्व एवमेवेमौ भगवः साध्वलङ्कृतौ सुवसनौ<br>
परिष्कृतावित्येष आत्मेति होवाचैतदमृतमभयमेतद्ब्रह्मेति<br>
तौ ह शान्तहृदयौ प्रवव्रजतुः ॥ ८.८.३॥</p>
<p>तौ हान्वीक्ष्य प्रजापतिरुवाचानुपलभ्यात्मानमननुविद्य<br>
व्रजतो यतर एतदुपनिषदो भविष्यन्ति देवा वासुरा वा ते<br>
पराभविष्यन्तीति स ह शान्तहृदय एव<br>
विरोचनोऽसुराञ्जगाम तेभ्यो हैतामुपनिषदं<br>
प्रोवाचात्मैवेह महय्य आत्मा परिचर्य आत्मानमेवेह<br>
महयन्नात्मानं परिचरन्नुभौ लोकाववाप्नोतीमं चामुं चेति<br>
॥ ८.८.४॥</p>
<p>तस्मादप्यद्येहाददानमश्रद्दधानमयजमानमाहुरासुरो<br>
बतेत्यसुराणाँ ह्येषोपनिषत्प्रेतस्य शरीरं भिक्षया<br>
वसनेनालङ्कारेणेति सँस्कुर्वन्त्येतेन ह्यमुं लोकं<br>
जेष्यन्तो मन्यन्ते ॥ ८.८.५॥</p>
<p>॥ इति  अष्टमः खण्डः ॥<br>
अथ हेन्द्रोऽप्राप्यैव देवानेतद्भयं ददर्श यथैव<br>
खल्वयमस्मिञ्छरीरे साध्वलङ्कृते साध्वलङ्कृतो भवति<br>
सुवसने सुवसनः परिष्कृते परिष्कृत<br>
एवमेवायमस्मिन्नन्धेऽन्धो भवति स्रामे स्रामः परिवृक्णे<br>
परिवृक्णोऽस्यैव शरीरस्य नाशमन्वेष नश्यति<br>
नाहमत्र भोग्यं पश्यामीति ॥ ८.९.१॥</p>
<p>स समित्पाणिः पुनरेयाय तँ ह प्रजापतिरुवाच<br>
मघवन्यच्छान्तहृदयः प्राव्राजीः सार्धं विरोचनेन<br>
किमिच्छन्पुनरागम इति स होवाच यथैव खल्वयं<br>
भगवोऽस्मिञ्छरीरे साध्वलङ्कृते साध्वलङ्कृतो भवति<br>
सुवसने सुवसनः परिष्कृते परिष्कृत<br>
एवमेवायमस्मिन्नन्धेऽन्धो भवति स्रामे स्रामः<br>
परिवृक्णे परिवृक्णोऽस्यैव शरीरस्य नाशमन्वेष<br>
नश्यति नाहमत्र भोग्यं पश्यामीति  ॥ ८.९.२॥</p>
<p>एवमेवैष मघवन्निति होवाचैतं त्वेव ते<br>
भूयोऽनुव्याख्यास्यामि वसापराणि द्वात्रिँशतं वर्षाणीति<br>
स हापराणि द्वात्रिँशतं वर्षाण्युवास तस्मै होवाच<br>
॥ ८.९.३॥</p>
<p>॥ इति  नवमः खण्डः ॥<br>
य एष स्वप्ने महीयमानश्चरत्येष आत्मेति<br>
होवाचैतदमृतमभयमेतद्ब्रह्मेति स ह शान्तहृदयः<br>
प्रवव्राज स हाप्राप्यैव देवानेतद्भयं ददर्श<br>
तद्यद्यपीदँ शरीरमन्धं भवत्यनन्धः स भवति यदि<br>
स्राममस्रामो नैवैषोऽस्य दोषेण दुष्यति ॥ ८.१०.१॥</p>
<p>न वधेनास्य हन्यते नास्य स्राम्येण स्रामो घ्नन्ति त्वेवैनं<br>
विच्छादयन्तीवाप्रियवेत्तेव भवत्यपि रोदितीव नाहमत्र<br>
भोग्यं पश्यामीति ॥ ८.१०.२॥</p>
<p>स समित्पाणिः पुनरेयाय तँ ह प्रजापतिरुवाच<br>
मघवन्यच्छान्तहृदयः प्राव्राजीः किमिच्छन्पुनरागम<br>
इति स होवाच तद्यद्यपीदं भगवः शरीरमन्धं भवत्यनन्धः<br>
स भवति यदि स्राममस्रामो नैवैषोऽस्य दोषेण दुष्यति<br>
॥ ८.१०.३॥</p>
<p>न वधेनास्य हन्यते नास्य स्राम्येण स्रामो घ्नन्ति त्वेवैनं<br>
विच्छादयन्तीवाप्रियवेत्तेव भवत्यपि रोदितीव नाहमत्र<br>
भोग्यं पश्यामीत्येवमेवैष मघवन्निति होवाचैतं त्वेव ते<br>
भूयोऽनुव्याख्यास्यामि वसापराणि द्वात्रिँशतं वर्षाणीति<br>
स हापराणि द्वात्रिँशतं वर्षाण्युवास तस्मै होवाच<br>
॥ ८.१०.४॥</p>
<p>॥ इति  दशमः खण्डः ॥<br>
तद्यत्रैतत्सुप्तः समस्तः सम्प्रसन्नः स्वप्नं न विजानात्येष<br>
आत्मेति होवाचैतदमृतमभयमेतद्ब्रह्मेति स ह शान्तहृदयः<br>
प्रवव्राज स हाप्राप्यैव देवानेतद्भयं ददर्श नाह<br>
खल्वयमेवँ सम्प्रत्यात्मानं जानात्ययमहमस्मीति<br>
नो एवेमानि भूतानि विनाशमेवापीतो भवति नाहमत्र<br>
भोग्यं पश्यामीति ॥ ८.११.१॥</p>
<p>स समित्पाणिः पुनरेयाय तँ ह प्रजापतिरुवाच<br>
मघवन्यच्छान्तहृदयः प्राव्राजीः किमिच्छन्पुनरागम इति<br>
स होवाच नाह खल्वयं भगव एवँ सम्प्रत्यात्मानं<br>
जानात्ययमहमस्मीति नो एवेमानि भूतानि<br>
विनाशमेवापीतो भवति नाहमत्र भोग्यं पश्यामीति<br>
॥ ८.११.२॥</p>
<p>एवमेवैष मघवन्निति होवाचैतं त्वेव ते<br>
भूयोऽनुव्याख्यास्यामि नो एवान्यत्रैतस्माद्वसापराणि<br>
पञ्च वर्षाणीति स हापराणि पञ्च वर्षाण्युवास<br>
तान्येकशतँ सम्पेदुरेतत्तद्यदाहुरेकशतँ ह वै वर्षाणि<br>
मघवान्प्रजापतौ ब्रह्मचर्यमुवास तस्मै होवाच ॥ ८.११.३॥</p>
<p>॥ इति  एकादशः खण्डः ॥<br>
मघवन्मर्त्यं वा इदँ शरीरमात्तं मृत्युना<br>
तदस्यामृतस्याशरीरस्यात्मनोऽधिष्ठानमात्तो वै<br>
सशरीरः प्रियाप्रियाभ्यां न वै सशरीरस्य सतः<br>
प्रियाप्रिययोरपहतिरस्त्यशरीरं वाव सन्तं न<br>
प्रियाप्रिये स्पृशतः ॥ ८.१२.१॥</p>
<p>अशरीरो वायुरभ्रं विद्युत्स्तनयित्नुरशरीराण्येतानि<br>
तद्यथैतान्यमुष्मादाकाशात्समुत्थाय परं ज्योतिरुपसम्पद्य<br>
स्वेन रूपेणाभिनिष्पद्यन्ते ॥ ८.१२.२॥।</p>
<p>एवमेवैष सम्प्रसादोऽस्माच्छरीरात्समुत्थाय परं<br>
ज्योतिरुपसम्पद्य स्वेन रूपेणाभिनिष्पद्यते स उत्तमपुरुषः<br>
स तत्र पर्येति जक्षत्क्रीडन्रममाणः स्त्रीभिर्वा यानैर्वा<br>
ज्ञातिभिर्वा नोपजनँ स्मरन्निदँ शरीरँ स यथा<br>
प्रयोग्य आचरणे युक्त एवमेवायमस्मिञ्छरीरे<br>
प्राणो युक्तः ॥ ८.१२.३॥</p>
<p>अथ यत्रैतदाकाशमनुविषण्णं चक्षुः स चाक्षुषः<br>
पुरुषो दर्शनाय चक्षुरथ यो वेदेदं जिघ्राणीति स आत्मा<br>
गन्धाय घ्राणमथ यो वेदेदमभिव्याहराणीति स<br>
आत्माभिव्याहाराय वागथ यो वेदेदँ शृणवानीति<br>
स आत्मा श्रवणाय श्रोत्रम् ॥ ८.१२.४॥</p>
<p>अथ यो वेदेदं मन्वानीति सात्मा मनोऽस्य दैवं चक्षुः<br>
स वा एष एतेन दैवेन चक्षुषा मनसैतान्कामान्पश्यन्रमते<br>
य एते ब्रह्मलोके ॥ ८.१२.५॥</p>
<p>तं वा एतं देवा आत्मानमुपासते तस्मात्तेषाँ सर्वे च<br>
लोका आत्ताः सर्वे च कामाः स सर्वाँश्च लोकानाप्नोति<br>
सर्वाँश्च कामान्यस्तमात्मानमनुविद्य विजानातीति ह<br>
प्र्जापतिरुवाच प्रजापतिरुवाच ॥ ८.१२.६॥</p>
<p>॥ इति  द्वादशः खण्डः ॥<br>
श्यामाच्छबलं प्रपद्ये शबलाच्छ्यामं प्रपद्येऽश्व<br>
इव रोमाणि विधूय पापं चन्द्र इव राहोर्मुखात्प्रमुच्य<br>
धूत्वा शरीरमकृतं कृतात्मा<br>
ब्रह्मलोकमभिसम्भवामीत्यभिसम्भवामीति ॥ ८.१३.१॥</p>
<p>॥ इति  त्रयोदशः खण्डः ॥<br>
आकाशो वै नाम नामरूपयोर्निर्वहिता ते यदन्तरा<br>
तद्ब्रह्म तदमृतँ स आत्मा प्रजापतेः सभां वेश्म प्रपद्ये<br>
यशोऽहं भवामि ब्राह्मणानां यशो राज्ञां यशोविशां<br>
यशोऽहमनुप्रापत्सि स हाहं यशसां यशः<br>
श्येतमदत्कमदत्कँ श्येतं लिन्दु माभिगां लिन्दु<br>
माभिगाम् ॥ ८.१४.१॥</p>
<p>॥ इति  चतुर्दशः खण्डः ॥<br>
तधैतद्ब्रह्मा प्रजापतयै उवाच प्रजापतिर्मनवे मनुः<br>
प्रजाभ्यः आचार्यकुलाद्वेदमधीत्य यथाविधानं गुरोः<br>
कर्मातिशेषेणाभिसमावृत्य कुटुम्बे शुचौ देशे<br>
स्वाध्यायमधीयानो धर्मिकान्विदधदात्मनि सर्वैन्द्रियाणि<br>
सम्प्रतिष्ठाप्याहिँसन्सर्व भूतान्यन्यत्र तीर्थेभ्यः<br>
स खल्वेवं वर्तयन्यावदायुषं ब्रह्मलोकमभिसम्पद्यते<br>
न च पुनरावर्तते न च पुनरावर्तते ॥ ८.१५.१॥</p>
<p>॥ इति  पञ्चदशः खण्डः ॥<br>
॥ इति अष्टमोऽध्यायः ॥<br>
ॐ  आप्यायन्तु ममाङ्गानि वाक्प्राणश्च्क्षुः<br>
श्रोत्रमथो बलमिन्द्रियाणि च सर्वाणि ।<br>
सर्वं ब्रह्मौपनिषदं माहं ब्रह्म निराकुर्यां मा मा ब्रह्म<br>
निराकरोदनिकारणमस्त्वनिकारणं मेऽस्तु ।<br>
तदात्मनि निरते य उपनिषत्सु धर्मास्ते<br>
मयि सन्तु ते मयि सन्तु ॥</p>
<p>॥ ॐ शान्तिः शान्तिः शान्तिः ॥</p>
<p>॥ इति  छान्दोग्योऽपनिषद् ॥</p>
<p>%&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-<br>
%  Portion from the <code>readme' document file for the original encoding   %  The remaining portion explains the conventions of markers, sandhIs,   %  verse numbering, separation of compounds, textual analysis guidance   %  et cetera.   After conversion to ITRANS and then for devanAgarI   %  printing, most of those details are found unnecessary.   %   %  Both the </code>readme&rsquo; doc file and the original heavily marked-up<br>
%  original encoding are available at Oxford Text Archive by contacting<br>
%======================================================================<br>
%Oxford Text Archive                   email ARCHIVE  at  UK.Ac.Oxford.VAX<br>
%OUCS, 13 Banbury Road                          voice +44 (865) 273 238<br>
%Oxford OX2 6NN, UK                               fax +44 (865) 273 275<br>
%======================================================================<br>
% The file is available for teaching and private scholarly research purposes<br>
%<br>
%<br>
%<br>
%<br>
%[The text transliterated is taken from the following (printed) editions<br>
%of the Ch-andogya&ndash;Upani.sad:  A.s.t-ada/sa&ndash;upani.sada : <br>
%Ga.mdh-i&ndash;sm-arakabh-utaM sa.mskara.nam ; prathama kha.n.da. ed. V.<br>
%P. Limaye; R. D. V-a.dekara. Pu.nyapattanam: <br>
%Vaidika&ndash;Sa.m/sodhana&ndash;Ma.n.dalam, 1958, pp. 68-173.<br>
%<br>
%Ch-andoya&ndash;Upani.sad : traduite et annot/ee par Emile Senart. Paris:</p>
<p>Shloka ocie/et/e d&rsquo;/Edition ᳚Les Belles Lettres᳚, 1930. 33, 1-121 (double<br>
%pagination), 123-142 pp. (Siglum S)<br>
%<br>
%This transliteration was first done by students from the University of<br>
%T&amp;Uml;bingen during the winter term of 1985&ndash;1986 (M. Christof, J.<br>
%Gengnagel, K.-P. Gietz, A. Heckel, H. Petzel, M. P&amp;Uml;schel, K. Sahni, J.</p>
<p>Shloka chiefele, Th. Weinert); the input remained untouched for years, was<br>
%by Andreas Bigger, Gerald Grobbel, Salvatore Scarlata, Peter Schreiner,<br>
%Heinz-Werner We&amp;shwa;ler. Responsible editor is Peter Schreiner.<br>
%<br>
%Those interested in any version or output other than the transliterated<br>
%input format with variants should contact any of the authors: <br>
%<br>
%Peter Schreiner, Indologische Abteilung,  Universität Z&amp;Uml;rich,<br>
%Rämistr. 68, CH&ndash;8001 Z&amp;Uml;rich, Switzerland ]<br>
% Email: PESCH at INDOGER.UNIZH.C<br>
%<br>
%&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-<br>
The original Encoded in Oxford Text Archive,<br>
was done by students of Professor Peter Schreiner.<br>
Converted and proofread by P. P. Narayanaswami  (swami at math.mun.ca)</p>

  </div>
</article>


        

        



    <aside class="card border noPrint" id="section-tree-item-upaniShat_120-sangrahaH_ChAndogyopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/upaniShat/120-sangrahaH/ChAndogyopaniShat/">छान्दोग्योपनिषत् </a>
            <a data-toggle="collapse" href="#section-tree-item-body-upaniShat_120-sangrahaH_ChAndogyopaniShat_md" role="button" aria-expanded="false" aria-controls="section-tree-item-body-upaniShat_120-sangrahaH_ChAndogyopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_120-sangrahaH_ChAndogyopaniShat_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: छान्दोग्योपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
