<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | अन्नपूर्णोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/upaniShat/120-sangrahaH/annapUrNopaniShat/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/upaniShat/120-sangrahaH/annapUrNopaniShat/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="अन्नपूर्णोपनिषत्">
  <meta property="og:description" content="अन्नपूर्णोपनिषत्
सर्वापह्नवसंसिद्धब्रह्ममात्रतयोज्ज्वलम् ।
त्रैपदं श्रीरामतत्त्वं स्वमात्रमिति भावये ॥
ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥ व्यशेम देवहितं यदायुः ॥
स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥
स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
१ हरिः ॐ
निदाघो नाम योगीन्द्र ऋभुं ब्रह्मविदां वरम् ।
प्रणम्य दण्डवद्भूमावुत्थाय स पुनर्मुनिः ॥ १॥
आत्मतत्त्वमनुब्रूहीत्येवं पप्रच्छ सादरम् ।
कयोपासनया ब्रह्मन्नीदृशं प्राप्तवानसि ॥ २॥
तां मे ब्रूहि महाविद्यां मोक्षसाम्राज्यदायिनीम् ।
निदाघ त्वं कृतार्थोऽसि शृणु विद्यां सनातनीम् ॥ ३॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="अन्नपूर्णोपनिषत्">
  <meta itemprop="description" content="अन्नपूर्णोपनिषत्
सर्वापह्नवसंसिद्धब्रह्ममात्रतयोज्ज्वलम् ।
त्रैपदं श्रीरामतत्त्वं स्वमात्रमिति भावये ॥
ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥ व्यशेम देवहितं यदायुः ॥
स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥
स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
१ हरिः ॐ
निदाघो नाम योगीन्द्र ऋभुं ब्रह्मविदां वरम् ।
प्रणम्य दण्डवद्भूमावुत्थाय स पुनर्मुनिः ॥ १॥
आत्मतत्त्वमनुब्रूहीत्येवं पप्रच्छ सादरम् ।
कयोपासनया ब्रह्मन्नीदृशं प्राप्तवानसि ॥ २॥
तां मे ब्रूहि महाविद्यां मोक्षसाम्राज्यदायिनीम् ।
निदाघ त्वं कृतार्थोऽसि शृणु विद्यां सनातनीम् ॥ ३॥">
  <meta itemprop="wordCount" content="3930">
  <meta name="twitter:card" content="summary">
  <meta name="twitter:title" content="अन्नपूर्णोपनिषत्">
  <meta name="twitter:description" content="अन्नपूर्णोपनिषत्
सर्वापह्नवसंसिद्धब्रह्ममात्रतयोज्ज्वलम् ।
त्रैपदं श्रीरामतत्त्वं स्वमात्रमिति भावये ॥
ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥ व्यशेम देवहितं यदायुः ॥
स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥
स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
१ हरिः ॐ
निदाघो नाम योगीन्द्र ऋभुं ब्रह्मविदां वरम् ।
प्रणम्य दण्डवद्भूमावुत्थाय स पुनर्मुनिः ॥ १॥
आत्मतत्त्वमनुब्रूहीत्येवं पप्रच्छ सादरम् ।
कयोपासनया ब्रह्मन्नीदृशं प्राप्तवानसि ॥ २॥
तां मे ब्रूहि महाविद्यां मोक्षसाम्राज्यदायिनीम् ।
निदाघ त्वं कृतार्थोऽसि शृणु विद्यां सनातनीम् ॥ ३॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/upaniShat\/120-sangrahaH\/annapUrNopaniShat\/".replace(basePath, "/");
  pageVars.pageParams = {};
  pageVars.pageSource = "upaniShat\/120-sangrahaH\/annapUrNopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> अन्नपूर्णोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="अन्नपूर्णोपनिषत्">अन्नपूर्णोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/upaniShat/120-sangrahaH/annapUrNopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अन्नपूर्णोपनिषत्</p>
<p>सर्वापह्नवसंसिद्धब्रह्ममात्रतयोज्ज्वलम् ।<br>
त्रैपदं श्रीरामतत्त्वं स्वमात्रमिति भावये ॥</p>
<p>ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥</p>
<p>स्थिरैरङ्गैस्तुष्टुवाँसस्तनूभिः ॥ व्यशेम देवहितं यदायुः ॥</p>
<p>स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥</p>
<p>स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥</p>
<p>ॐ शान्तिः शान्तिः शान्तिः ॥</p>
<h2 id="१">१</h2>
<p>हरिः ॐ</p>
<p>निदाघो नाम योगीन्द्र ऋभुं ब्रह्मविदां वरम् ।<br>
प्रणम्य दण्डवद्भूमावुत्थाय स पुनर्मुनिः ॥ १॥</p>
<p>आत्मतत्त्वमनुब्रूहीत्येवं पप्रच्छ सादरम् ।<br>
कयोपासनया ब्रह्मन्नीदृशं प्राप्तवानसि ॥ २॥</p>
<p>तां मे ब्रूहि महाविद्यां मोक्षसाम्राज्यदायिनीम् ।<br>
निदाघ त्वं कृतार्थोऽसि शृणु विद्यां सनातनीम् ॥ ३॥</p>
<p>यस्या विज्ञानमात्रेण जीवन्मुक्तो भविष्यसि ।<br>
मूलशृङ्गाटमध्यस्था बिन्दुनादकलाश्रया ॥ ४॥</p>
<p>नित्यानन्दा निराधारा विख्याता विलसत्कचा ।<br>
विष्टपेशी महालक्ष्मीः कामस्तारो नतिस्तथा ॥ ५॥</p>
<p>भगवत्यन्नपूर्णेति ममाभिलषितं ततः ।<br>
अन्नं देहि ततः स्वाहा मन्त्रसारेति विश्रुता ॥ ६॥</p>
<p>सप्तविंशति वर्णात्मा योगिनीगणसेविता ॥ ७॥</p>
<p>ऐं ह्रीं सौं श्रीं क्लीमोन्नमो भगवत्यन्नपूर्णे<br>
ममाभिलषितमन्नं देहि स्वाहा ।<br>
इति पित्रोपदिष्टोऽस्मि तदादिनियमः स्थितः ।<br>
कृतवान्स्वाश्रमाचारो मन्त्रानुष्ठानमन्वहम् ॥ ८॥</p>
<p>एवं गते बहुदिने प्रादुरासीन्ममाग्रतः ।<br>
अन्नपूर्णा विशालाक्षी स्मयमानमुखाम्बुजा ॥ ९॥</p>
<p>तां दृष्ट्वा दण्डवद्भूमौ नत्वा प्राञ्जलिरास्थितः ।<br>
अहो वत्स कृतार्थोऽसि वरं वरय मा चिरम् ॥ १०॥</p>
<p>एवमुक्तो विशालाक्ष्या मयोक्तं मुनिपुङ्गव ।<br>
आत्मतत्त्वं मनसि मे प्रादुर्भवतु पार्वति ॥ ११॥</p>
<p>तथैवास्थिति मामुक्त्वा तत्रैवान्तरधीयत ।<br>
तदा मे मतिरुत्पन्ना जगद्वैचित्र्यदर्शनात् ॥ १२॥</p>
<p>भ्रमः पञ्चविधो भाति तदेवेह समुच्यते ।<br>
जीवेश्वरौ भिन्नरूपाविति प्राथमिको भ्रमः ॥ १२॥</p>
<p>आत्मनिष्ठं कर्तृगुणं वास्तवं वा द्वितीयकः ।<br>
शरीरत्रयसंयुक्तजीवः सङ्गी तृतीयकः ॥ १३॥</p>
<p>जगत्कारणरूपस्य विकारित्वं चतुर्थकः ।<br>
कारणाद्भिन्नजगतः सत्यत्वं पञ्चमो भ्रमः ।<br>
पञ्चभ्रमनिवृत्तिश्च तदा स्फुरति चेतसि ॥ १५॥</p>
<p>बिम्बप्रतिबिम्बदर्शनेन भेदभ्रमो निवृत्तः ।<br>
स्फटिकलोहितदर्शनेन पारमार्थिककर्तृत्वभ्रमो निवृत्तः ।<br>
घटमठाकाशदर्शनेन सङ्गीतिभ्रमो निवृत्तः ।<br>
रज्जुसर्पदर्शनेन कारणाद्भिन्नजगतः सत्यत्वभ्रमो निवृत्तः ।<br>
कनकरुचकदर्शनेन विकारित्वभ्रमो निवृत्तः ।<br>
तदाप्रभृति मच्चित्तं ब्रह्माकारमभूत्स्वयम् ।<br>
निदाघ त्वमपीत्थं हि तत्त्वज्ञानमवाप्नुहि ॥ १६॥</p>
<p>निदाघः प्रणतो भूत्वा ऋभुं पप्रच्छ सादरम् ।<br>
ब्रूहि मे श्रद्दधानाय ब्रह्मविद्यामनुत्तमाम् ॥ १७॥</p>
<p>तथेत्याह ऋभुः प्रीतस्तत्त्वज्ञां वदामि ते ।<br>
महाकर्ता महाभोक्ता महात्यागी भवानघ ।<br>
स्वस्वरूपानुसन्धानमेवं कृत्वा सुखी भव ॥ १८॥</p>
<p>नित्योदितं विमलमाद्यमनतरूपं<br>
ब्रह्मास्मि नेतरकलाकलनं हि किञ्चित् ।<br>
इत्येव भावय निरञ्जनतामुपेतो<br>
निर्वाणमेहि सकलामलशान्तवृत्तिः ॥ १९॥</p>
<p>यदिदं दृश्यते किञ्चित्तत्तन्नास्तीति भावय ।<br>
यथा गन्धर्वनगरं यथा वारि मरुस्थले ॥ २०॥</p>
<p>यत्तु नो दृश्यते किञ्चिद्यन्नु किञ्चिदिव स्थितम् ।<br>
मनःषष्ठेन्द्रियातीतं तन्मयो भव वै मुने ॥ २१॥</p>
<p>अविनाशि चिदाकाशं सर्वात्मकमखण्डितम् ।<br>
नीरन्ध्रं भूरिवाशेषं तदस्मीति विभावय ॥ २२॥</p>
<p>यदा सङ्क्षीयते चित्तमभावात्यन्तभावनात् ।<br>
चित्सामान्यस्वरूपस्य सत्तासामान्यता तदा ॥ २३॥</p>
<p>नूनं चैत्यांशरहिता चिद्यदात्मनि लीयते ।<br>
असद्रूपवदत्यच्छा सत्तासामान्यता तदा ॥ २४॥</p>
<p>दृष्टिरेषा हि परमा सदेहादेहयोः समा ।<br>
मुक्तयोः सम्भवत्येव तुर्यातीतपदाभिधा ॥ २५॥</p>
<p>व्युत्थितस्य भवत्येषा समाधिस्थस्य चानघ ।<br>
ज्ञस्य केवलमज्ञस्य न भवत्येव बोधजा ।<br>
अनानन्दसमानन्दमुग्धमुग्धमुखद्युतिः ॥ २६॥</p>
<p>चिरकालपरिक्षीणमननादिपरिभ्रमः ।<br>
पदमासाद्यते पुण्यं प्रज्ञयैवैकया तथा ॥ २७॥</p>
<p>इमं गुणसमाहारमनात्मत्वेन पश्यतः ।<br>
अन्तःशीतलया यासौ समाधिरिति कथ्यते ॥ २८॥</p>
<p>अवासनं स्थिरं प्रोक्तं मनोध्यानं तदेव च ।<br>
तदेव केवलीभानं शान्ततैव च तत्सदा ॥ २९॥</p>
<p>तनुवासनमत्युच्चैः पदायोद्यतमुच्यते ।<br>
अवासगं मनोऽकर्तृपदं तस्मादवाप्यते ॥ ३०॥</p>
<p>घनवासनमेतत्तु चेतःकर्तृत्वभावनम् ।<br>
सर्वदुःखप्रदं तस्माद्वासनां तनुतां नयेत् ॥ ३१॥</p>
<p>चेतसा सम्परित्यज्य सर्वभावात्मभावनाम् ।<br>
सर्वमाकाशतामेति नित्यमन्तर्मुखस्थितेः ॥ ३२॥</p>
<p>यथा विपणगा लोका विहरन्तोऽप्यसत्समाः ।<br>
असम्बन्धात्तथा ज्ञस्य ग्रामोऽपि विपिनोपमः ॥ ३३॥</p>
<p>अन्तर्मुखतया नित्यं सुप्तो बुद्धो व्रजन्पठन् ।<br>
पुरं जनपदं ग्राममरण्यमिव पश्यति ॥ ३४॥</p>
<p>अन्तःशीतलतायां तु लब्धायां शीतलं जगत् ।<br>
अन्तस्तृष्णोपतप्तानां दावदाहमयं जगत् ॥ ३५॥</p>
<p>भवत्यखिलजन्तूनां यदन्तस्तद्बहिः स्थितम् ॥ ३६॥</p>
<p>यस्त्वात्मरतिरेवान्तः कुर्वन्कर्मेन्द्रियैः क्रियाः ।<br>
न वशो हर्षशोकाभ्यां स समाहित उच्यते ॥ ३७॥</p>
<p>आत्मवत्सर्वभूतानि परद्रव्याणि लोष्ठवत् ।<br>
स्वभावादेव न भयाद्यः पश्यति स पश्यति ॥ ३८॥</p>
<p>अद्यैव मृतिरायातु कल्पान्तनिचयेन वा ।<br>
नासौ कलङ्कमाप्नोति हेम पङ्कगतं यथा ॥ ३९॥</p>
<p>कोऽहं कथमिदं किं वा कथं मरणजन्मनी ।<br>
विचारयान्तरे वेत्थं महत्तत्फलमेष्यसि ॥ ४०॥</p>
<p>विचारेण परिज्ञातस्वभावस्य सतस्तव ।<br>
मनः स्वरूपमुत्सृज्य शममेष्यति विज्वरम् ॥ ४१॥</p>
<p>विज्वरत्वं गतं चेतस्तव संसारवृत्तिषु ।<br>
न निमज्जति तद्ब्रह्मन्गोष्पदेष्विव वारणः ॥ ४२॥</p>
<p>कृपणं तु मनो ब्रह्मन्गोष्पदेऽपि निमज्जति ।<br>
कार्ये गोष्पदतोयेऽपि विशीर्णो मशको यथा ॥ ४३॥</p>
<p>यावद्यावन्मुनिश्रेष्ठ स्वयं सन्तज्यतेऽखिलम् ।<br>
तावत्तावत्परालोकः परमात्मैव शिष्यते ॥ ४४॥</p>
<p>यावत्सर्वं न सन्त्यक्तं तावदात्मा न लभ्यते ।<br>
सर्ववस्तुपरित्यागे शेष आत्मेति कथ्यते ॥ ४५॥</p>
<p>आत्मावलोकनार्थं तु तस्मात्सर्वं परित्यजेत् ।<br>
सर्वं सन्त्यज्य दूरेण यच्छिष्टं तन्मयो भव ॥ ४६॥</p>
<p>सर्वं किञ्चिदिदं दृश्यं दृश्यते यज्जगद्गतम् ।<br>
चिन्निष्पन्दांशमात्रं तन्नान्यत्किञ्चन शाश्वतम् ॥ ४७॥</p>
<p>समाहिता नित्यतृप्ता यथाभूतार्थदर्शिनी ।<br>
ब्रह्मन्समाधिशब्देन परा प्रज्ञोच्यते बुधैः ॥ ४८॥</p>
<p>अक्षुब्धा निरहङ्कारा द्वन्द्वेष्वननुपातिनी ।<br>
प्रोक्ता समाधिशब्देन मेरोः स्थिरतरा स्थितिः ॥ ४९॥</p>
<p>निश्चिता विगताभीष्टा हेयोपदेयवर्जिता ।<br>
ब्रह्मन्समाधिशब्देन परिपूर्णा मनोगतिः ॥ ५०॥</p>
<p>केवलं चित्प्रकाशांशकल्पिता स्थिरतां गता ।<br>
तुर्या सा प्राप्यते दृष्टिर्महद्भिर्वेदवित्तमैः ॥ ५१॥</p>
<p>अदूरगतसादृश्या सुषुप्तस्योपलक्ष्यते ।<br>
मनोहङ्कारविलये सर्वभावान्तरस्थिता ॥ ५२॥</p>
<p>समुदेति परानन्दा या तनुः पारमेश्वरी ।<br>
मनसैव मनश्छित्त्वा सा स्वयं लभ्यते गतिः ॥ ५३॥</p>
<p>तदनु विषयवासनाविनाश-<br>
स्तदनु शुभः परमः स्फुटप्रकाशः ।<br>
तदनु च समतावशात्स्वरूपे<br>
परिणमनं महतामचिन्त्यरूपम् ॥ ५४॥</p>
<p>अखिलमिदमनन्तमनन्तमात्मतत्त्वं<br>
दृढपरिणामिनि चेतसि स्थितोऽन्तः ।<br>
बहिरुपशमिते चराचरात्मा<br>
स्वयमनुभूयत एव देवदेवः ॥ ५५॥</p>
<p>असक्तं निर्मलं चित्तं युक्तं संसार्यविस्फुटम् ।<br>
सक्तं तु दीर्घतपसा मुक्तमप्यतिबद्धवत् ॥ ५६॥</p>
<p>अन्तःसंसक्तिनिर्मुक्तो जीवो मधुरवृत्तिमान् ।<br>
बहिः कुर्वन्नकुर्वन्वा कर्ता भोक्ता न हि क्वचित् ॥ ५७॥</p>
<p>इति प्रथमोऽध्यायः ॥ १॥</p>
<h2 id="२">२</h2>
<p>निदाघ उवाच ॥</p>
<p>सङ्गः कीदृश इत्युक्तः कश्च बन्धाय देहिनाम् ।<br>
कश्च मोक्षाय कथितः कथं त्वेष चिकित्स्यते ॥ १॥</p>
<p>देहदेहिविभागैकपरित्यागेन भावना ।<br>
देहमात्रे हि विश्वासः सङ्गो बन्धाय कथ्यते ॥ २॥</p>
<p>सर्वमात्मेदमत्राहं किं वाञ्छामि त्यजामि किम् ।<br>
इत्यसङ्गस्थितिं विद्धि जीवन्मुक्ततनुस्थिताम् ॥ ३॥</p>
<p>नाहमस्मि न चान्योस्ति न चायं न च नेतरः ।<br>
सोऽसङ्ग इति सम्प्रोक्तो ब्रह्मास्मीत्येव सर्वदा ॥ ४॥</p>
<p>नाभिनन्दति नैष्कर्म्यं न कर्मस्वनुषज्जते ।<br>
सुसमो यः परित्यागी सोऽसंसक्त इति स्मृतः ॥ ५॥</p>
<p>सर्वकर्मफलादीनां मनसैव न कर्मणा ।<br>
निपुणो यः परित्यागी सोऽसंसक्त इति स्मृतः ॥ ६॥</p>
<p>असङ्कल्पेन सकलाश्चेष्टा नाना विजृम्भिताः ।<br>
चिकित्सिता भवन्तीह श्रेयः सम्पादयन्ति हि ॥ ७॥</p>
<p>न सक्तमिह चेष्टासु न चिन्तासु न वस्तुषु ।<br>
न गमागमचेष्टासु न कालकलनासु च ॥ ८॥</p>
<p>केवलं चिति विश्रम्य किञ्चिच्चैत्यावलम्ब्यपि ।<br>
सर्वत्र नीरसमिह तिष्ठत्यात्मरसं मनः ॥ ९॥</p>
<p>व्यवहारमिदं सर्वं मा करोतु करोतु वा ।<br>
अकुर्वन्वापि कुर्वन्वा जीवः स्वात्मरतिक्रियः ॥ १०॥</p>
<p>अथवा तमपि त्यक्त्वा चैत्यांशं शान्तचिद्घनः ।<br>
जीवस्तिष्ठति संशान्तो ज्वलन्मणिरिवात्मनि ॥ ११॥</p>
<p>चित्ते चैत्यदशाहीने या स्थितिः क्षीणचेतसाम् ।<br>
सोच्यते शान्तकलना जाग्रत्येव सुषुप्तता ॥ १२॥</p>
<p>एषा निदाघ सौषुप्तस्थितिरभ्यासयोगतः ।<br>
प्रौढा सती तुरीयेति कथिता तत्त्वकोविदैः ॥ १३॥</p>
<p>अस्यां तुरीयावस्थायां स्थितिं प्राप्याविनाशिनीम् ।<br>
आनन्दैकान्तशीलत्वादनानन्दपदं गतः ॥ १४॥</p>
<p>अनानन्दमहानन्दकालातीतस्ततोऽपि हि ।<br>
मुक्त इत्युच्यते योगी तुर्यातीतपदं गतः ॥ १५॥</p>
<p>परिगलितसमस्तजन्मपाशः<br>
सकलविलीनतमोमयाभिमानः ।<br>
परमरसमयीं परात्मसत्तां<br>
जलगतसैन्धवखण्डवन्महात्मा ॥ १६॥</p>
<p>जडाजडदृशोर्मध्ये यत्तत्त्वं पारमार्थिकम् ।<br>
अनुभूतिमयं तस्मात्सारं ब्रह्मेति कथ्यते ॥ १७॥</p>
<p>दृश्यसंवलितो बन्धस्तन्मुक्तौ मुक्तिरुच्यते ।<br>
द्रव्यदर्शनसम्बन्धे यानुभूतिरनामया ॥ १८॥</p>
<p>तामवष्टभ्य तिष्ठ त्वं सौषुप्तीं भजते स्थितिम् ।<br>
सैव तुर्यत्वमाप्नोति तस्यां दृष्टिं स्थिरां कुरु ॥ १९॥</p>
<p>आत्मा स्थूलो न चैवाणुर्न प्रत्यक्षो न चेतरः ।<br>
न चेतनो न च जडो न चैवासन्न सन्मयः ॥ २०॥</p>
<p>नाहं नान्यो न चैवैको न चानेकोऽद्वयोऽव्ययः ।<br>
यदीदं दृश्यतां प्राप्तं मनः सर्वेन्द्रियास्पदम् ॥ २१॥</p>
<p>दृश्यदर्शनसम्बन्धे यत्सुखं पारमार्थिकम् ।<br>
तदतीतं पदं यस्मात्तन्न किञ्चिदिवैव तत् ॥ २२॥</p>
<p>न मोक्षो नभसः पृष्ठे न पाताले न भूतले ।<br>
सर्वाशासङ्क्षये चेतःक्षयो मोक्ष इतीष्यते ॥ २३॥</p>
<p>मोक्षो मेऽस्त्विति चिन्तान्तर्जाता चेदुत्थितं मनः ।<br>
मननोत्थे मनस्यैष बन्धः सांसारिको दृढः ॥ २४॥</p>
<p>आत्मन्यतीते सर्वस्मात्सर्वरूपेऽथ वा तते ।<br>
को बन्धः कश्च वा मोक्षो निर्मूलं मननं कुरु ॥ २५॥</p>
<p>अध्यात्मरतिराशान्तः पूर्णपावनमानसः ।<br>
प्राप्तानुत्तमविश्रान्तिर्न किञ्चिदिह वाञ्छति ॥ २६॥</p>
<p>सर्वाधिष्ठानसन्मात्रे निर्विकल्पे चिदात्मनि ।<br>
यो जीवति गतस्नेहः स जीवन्मुक्त उच्यते ॥ २७॥</p>
<p>नापेक्षते भविष्यच्च वर्तमाने न तिष्ठति ।<br>
न संस्मरत्यतीतं च सर्वमेव करोति च ॥ २८॥</p>
<p>अनुबन्धपरे जन्तावसंसर्गमनाः सदा ।<br>
भक्ते भक्तसमाचरः शठे शठ इव स्थितः ॥ २९॥</p>
<p>बालो बालेषु वृद्धेषु वृद्धो धीरेषु धैर्यवान् ।<br>
युवा यौवनवृत्तेषु दुःखितेषु सुदुःखधीः ॥ ३०॥</p>
<p>धीरधीरुदितानन्दः पेशलः पुण्यकीर्तनः ।<br>
प्राज्ञः प्रसन्नमधुरो दैन्यादपगताशयः ॥ ३१॥</p>
<p>अभ्यासेन परिस्पन्दे प्राणानां क्षयमागते ।<br>
मनः प्रशममायाति निर्वाणमवशिष्यते ॥ ३२॥</p>
<p>यतो वाचो निवर्तन्ते विकल्पकलनान्विताः ।<br>
विकल्पसङ्क्षयाज्जन्तोः पदं तदवशिष्यते ॥ ३३॥</p>
<p>अनाद्यन्तावभासात्मा परमात्मैव विद्यते ।<br>
इत्येतन्निश्चयं स्फारं सम्यग्ज्ञानं विदुर्बुधाः ॥ ३४॥</p>
<p>यथाभूतार्थदर्शित्वमेतावद्भुवनत्रये ।<br>
यदात्मैव जगत्सर्वमिति निश्चित्य पूर्णता ॥ ३५॥</p>
<p>सर्वमात्मैव कौ दृष्टौ भावाभावौ क्व वा स्थितौ ।<br>
क्व बन्धमोक्षकलने ब्रह्मैवेदं विजृम्भते ॥ ३६॥</p>
<p>सर्वमेकं परं व्योम को मोक्षः कस्य बन्धता ।<br>
ब्रह्मेदं बृंहिताकारं बृहद्बृहदवस्थितम् ॥ ३७॥</p>
<p>दूरादस्तमितद्वित्वं भवात्मैव त्वमात्मना ।<br>
सम्यगालोकिते रूपे काष्ठपाषाणवाससाम् ॥ ३८॥</p>
<p>मनागपि न भेदोऽस्ति क्वासि सङ्कल्पनोन्मुखः ।<br>
आदावन्ते च संशान्तस्वरूपमविनाशि यत् ॥ ३९॥</p>
<p>वस्तूनामात्मनश्चैतत्तन्मयो भव सर्वदा ।<br>
द्वैताद्वैतसमुद्भेदैर्जरामरणविभ्रमैः ॥ ४०॥</p>
<p>स्फुरत्यात्मभिरात्मैव चित्तैरब्धीव वीचिभिः ।<br>
आपत्करञ्जपरशुं पराया निर्वृतेः पदम् ॥ ४१॥</p>
<p>शुद्धमात्मानमालिङ्ग्य नित्यमन्तस्थया धिया ।<br>
यः स्थितस्तं क आत्मेह भोगो बाधयितुं क्षमः ॥ ४२॥</p>
<p>कृतस्फारविचारस्य मनोभोगादयोऽरयः ।<br>
मनागपि न भिन्दन्ति शैलं मन्दानिला इव ॥ ४३॥</p>
<p>नानात्वमस्ति कलनासु न वस्तुतोऽन्त-<br>
र्नानाविधासु सरसीव जलादिवान्यत् ।<br>
इत्येकनिश्चयमयः पुरुषो विमुक्त<br>
इत्युच्यते समवलोकितसम्यगर्थः ॥ ४४॥</p>
<h2 id="३">३</h2>
<p>इति द्वितीयोऽध्यायः ॥ २॥</p>
<p>विदेहमुक्तेः किं रूपं तद्वान्को वा महामुनिः ।<br>
कं योगं समुपस्थाय प्राप्तवान्परमं पदम् ॥ १॥</p>
<p>सुमेरोर्वसुधापीठे माण्डव्यो नाम वै मुनिः ।<br>
कौण्डिन्यात्तत्त्वमास्थाय जीवन्मुक्तो भवत्यसौ ॥ २॥</p>
<p>जीवन्मुक्तिदशां प्राप्य कदाचिद्ब्रह्मवित्तमः ।<br>
सर्वेन्द्रियाणि संहर्तुं मनश्चक्रे महामुनिः ॥ ३॥</p>
<p>बद्धपद्मासनस्तिष्ठन्नर्धोन्मीलितलोचनः ।<br>
बाह्यानाभ्यान्तरांश्चैव स्पर्शान्परिहरञ्छनैः ॥ ४॥</p>
<p>ततः स्वमनसः स्थैर्यं मनसा विगतैनसा ।<br>
अहो नु चञ्चलमिदं प्रत्याहृतमपि स्फुटम् ॥ ५॥</p>
<p>पटाद्घटमुपायाति घटाच्छकटमुत्कटम् ।<br>
चित्तमर्थेषु चरति पादपेष्विव मर्कटः ॥ ६॥</p>
<p>पञ्च द्वाराणि मनसा चक्षुरादीन्यमून्यलम् ।<br>
बुद्धीन्द्रियाभिधानानि तान्येवालोकयाम्यहम् ॥ ७॥</p>
<p>हन्तेन्द्रियगणा यूयं त्यजताकुलतां शनैः ।<br>
चिदात्मा भगवान्सर्वसाक्षित्वेन स्थितोऽस्म्यहम् ॥ ८॥</p>
<p>तेनात्मना बहुज्ञेन निर्ज्ञाताश्चक्षुरादयः ।<br>
परिनिर्वामि शान्तोऽस्मि दिष्ट्यास्मि विगतज्वरः ॥ ९॥</p>
<p>स्वात्मन्येवावतिष्ठेऽहं तुर्यरूपपदेऽनिशम् ।<br>
अन्तरेव शशामास्य क्रमेण प्राणसन्ततिः ॥ १०॥</p>
<p>ज्वालाजालपरिस्पन्दो दग्धेन्धन इवानलः ।<br>
तदितोऽस्तं गत इव ह्यस्तं गत इवोदितः ॥ ११॥</p>
<p>समः समरसाभासस्तिष्ठामि स्वच्छतां गतः ।<br>
प्रबुद्धोऽपि सुषुप्तिस्थः सुषुप्तिस्थः प्रबुद्धवान् ॥ १२॥</p>
<p>तुर्यमालम्ब्य कायान्तस्तिष्ठामि स्तम्भितस्थितिः ।<br>
सबाह्याभ्यन्तरान्भावान्स्थूलान्सूक्ष्मतरानपि ॥ १३॥</p>
<p>त्रैलोक्यसम्भवांस्त्यक्त्वा सङ्कल्पैकविनिर्मितान् ।<br>
सह प्रणवपर्यन्तदीर्घनिःस्वनतन्तुना ॥ १४॥</p>
<p>जहाविन्द्रियतन्मात्रजालं खग इवानलः ।<br>
ततोऽङ्गसंविदं स्वच्छां प्रतिभासमुपागताम् ॥ १५॥</p>
<p>सद्योजातशिशुज्ञानं प्राप्तवान्मुनिपुङ्गवः ।<br>
जहौ चित्तं चैत्यदशां स्पन्दशक्तिमिवानिलः ॥ १६॥</p>
<p>चित्सामान्यमथासाद्य सत्तामात्रात्मकं ततः ।<br>
सुषुप्तपदमालम्ब्य तस्थौ गिरिरिवाचलः ॥ १७॥</p>
<p>सुषुप्तस्थैर्यमासाद्य तुर्यरूपमुपाययौ ।<br>
निरानन्दोऽपि सानन्दः सच्चासच्च बभूव सः ॥ १८॥</p>
<p>ततस्तु सम्बभूवासौ यद्गिरामप्यगोचरः ।<br>
यच्छून्यवादिनां शून्यं ब्रह्म ब्रह्मविदां च यत् ॥ १९॥</p>
<p>विज्ञानमात्रं विज्ञानविदां यदमलात्मकम् ।<br>
पुरुषः साङ्ख्यदृष्टीनामीश्वरो योगवादिनाम् ॥ २०॥</p>
<p>शिवः शैवागमस्थानां कालः कालैकवादिनाम् ।<br>
यत्सर्वशास्त्रसिद्धान्तं यत्सर्वहृदयानुगम् ॥ २१॥</p>
<p>यत्सर्वं सर्वगं वस्तु यत्तत्त्वं तदसौ स्थितः ।<br>
यदनुक्तमनिष्पन्दं दीपकं तेजसामपि ॥ २२॥</p>
<p>स्वानुभूत्यैकमानं च यत्तत्त्वं तदसौ स्थितः ।<br>
यदेकं चाप्यनेकं च साञ्जनं च निरञ्जनम् ।<br>
यत्सर्वं चाप्यसर्वं च यत्तत्त्वं तदसु स्थितः ॥ २३॥</p>
<p>अजममरमनाद्यमाद्यमेकं<br>
पदममलं सकलं च निष्कलं च ।<br>
स्थित इति स तदा नभःस्वरूपा-<br>
दपिविमलस्थितिरीश्वरः क्षणेन ॥ २४॥</p>
<p>इति तृतीयोऽध्यायः ॥ ३॥</p>
<p>जीवन्मुक्तस्य किं लक्ष्म ह्याकाशगमनादिकम् ।<br>
तथा चेन्मुनिशार्दूल तत्र नैव प्रलक्ष्यते ॥ १॥</p>
<p>अनात्मविदमुक्तोऽपि नभोविहरणादिकम् ।<br>
द्रव्यमन्त्रक्रियाकालशक्त्याप्नोत्येव स द्विजः ॥२॥</p>
<p>नात्मज्ञस्यैष विषय आत्मज्ञो ह्यात्ममात्रदृक् ।<br>
आत्मनात्मनि सन्तृप्तो नाविद्यामनुधावति ॥ ३॥</p>
<p>ये ये भावाः स्थिता लोके तानविद्यामयान्विदुः ।<br>
त्यक्ताविद्यो महायोगी कथं तेषु निमज्जति ॥ ४॥</p>
<p>यस्तु मूढोऽल्पबुद्धिर्वा सिद्धिजालानि वाञ्छति ।<br>
सिद्धिसाधनैर्योगैस्तानि साधयति क्रमात् ॥ ५॥</p>
<p>द्रव्यमन्त्रक्रियाकालयुक्तयः साधुसिद्धिदाः ।<br>
परमात्मपदप्राप्तौ नोपकुर्वन्ति काश्चन ॥ ६॥</p>
<p>यस्येच्छा विद्यते काचित्सा सिद्धिं साधयत्यहो ।<br>
निरिच्छोः परिपूर्णस्य नेच्छा सम्भवति क्वचित् ॥ ७॥</p>
<p>सर्वेच्छाजालसञ्ज्ञान्तावात्मलाभो भवेन्मुने ।<br>
स कथं सिद्धिजालानि नूनं वाञ्छन्त्यचित्तकः ॥ ८॥</p>
<p>अपि शीतरुचावर्के सुतीक्ष्णेऽपीन्दुमण्डले ।<br>
अप्यधः प्रसरत्यग्नौ जीवन्मुक्तो न विस्मयी ॥ ९॥</p>
<p>अधिष्ठाने परे तत्त्वे कल्पिता रज्जुसर्पवत् ।<br>
कल्पिताश्चर्यजालेषु नाभ्युदेति कुतूहलम् ॥ १०॥</p>
<p>ये हि विज्ञातविज्ञेया वीतरागा महाधियः ।<br>
विच्छिन्नग्रन्थयः सर्वे ते स्वतन्त्रास्तनौ स्थितः ॥ ११<br>
सुखदुःखदशाधीरं साम्यान्न प्रोद्धरन्ति यम् ।<br>
निश्वासा इव शैलेन्द्रं चित्तं तस्य मृतं विदुः ॥ १२॥</p>
<p>आपत्कार्पण्यमुत्साहो मदो मान्द्यं महोत्सवः ।<br>
यं नयन्ति न वैरूप्यं तस्य नष्टं मनो विदुः ॥ १३॥</p>
<p>द्विविधचित्तनाशोऽस्ति सरूपोऽरूप एव च ।<br>
जीवन्मुक्तौ सरूपः स्यादरूपो देहमुक्तिगः ॥ १४॥</p>
<p>चित्तसत्तेह दुःखाय चित्तनाशः सुखाय च ।<br>
चित्तसत्तं क्षयं नीत्वा चित्तं नाशमुपानयेत् ॥ १५॥</p>
<p>मनस्तां मूढतां विद्धि यदा नश्यति सानघ ।<br>
चित्तनाशाभिधानं हि तत्स्वरूपमितीरितम् ॥ १६॥</p>
<p>मैत्र्यादिभिर्गुणैर्युक्तं भवत्युत्तमवासनम् ।<br>
भूयो जन्मविनिर्मुक्तं जीवन्मुक्तस्य तन्मनः ॥ १७॥</p>
<p>सरूपोऽसौ मनोनाशो जीवन्मुक्तस्य विद्यते ।<br>
निदाघाऽरूपनाशस्तु वर्तते देहमुक्तिके ॥ १८॥</p>
<p>विदेहमुक्त एवासौ विद्यते निष्कलात्मकः ।<br>
समग्राग्र्यगुणाधारमपि सत्त्वं प्रलीयते ॥ १९॥</p>
<p>विदेहमुक्तौ विमले पदे परमपावने ।<br>
विदेहमुक्तिविषये तस्मिन्सत्त्वक्षयात्मके ॥ २०॥</p>
<p>चित्तनाशे विरूपाख्ये न किञ्चिदिह विद्यते ।<br>
न गुणा नागुणास्तत्र न श्रीर्नाश्रीर्न लोकता ॥ २१॥</p>
<p>न चोदयो नास्तमयो न हर्षामर्षसंविदः ।<br>
न तेजो न तमः किञ्चिन्न सन्ध्यादिनरात्रयः ।<br>
न सत्तापि न चासत्ता न च मध्यं हि तत्पदम् ॥ २२॥</p>
<p>ये हि पारं गता बुद्धेः संसाराडम्बरस्य च ।<br>
तेषां तदास्पदं स्फारं पवनानामिवाम्बरम् ॥ २३॥</p>
<p>संशान्तदुःखमजडात्मकमेकसुप्त-<br>
मानन्दमन्थरमपेतरजस्तमो यत् ।<br>
आकाशकोशतनवोऽतनवो महान्त-<br>
स्तस्मिन्पदे गलितचित्तलवा भवन्ति ॥ २४॥</p>
<p>हे निदाघ महाप्राज्ञ निर्वासनमना भव ।<br>
बलाच्चेतः समाधाय निर्विकल्पमना भव ॥ २५॥</p>
<p>यज्जगद्भासकं भानं नित्यं भाति स्वतः स्फुरत् ।<br>
स एव जगतः साक्षी सर्वात्मा विमलाकृतिः ॥ २६॥</p>
<p>प्रतिष्ठा सर्वभूतानां प्रज्ञानघनलक्षणः ।<br>
तद्विद्याविषयं ब्रह्म सत्यज्ञानसुखाद्वनम् ॥ २७॥</p>
<p>एकं ब्रह्माहमस्मीति कृतकृत्यो भवेन्मुनिः ॥ २८॥</p>
<p>सर्वाधिष्ठानमद्वन्द्वं परं ब्रह्म सनातनम् ।<br>
सच्चिदानन्दरूपं तदवाङ्मनसगोचरम् ॥ २९॥</p>
<p>न तत्र चन्द्रार्कवपुः प्रकाशते<br>
न वान्ति वातः सकलाश्च देवताः ।<br>
स एव देवः कृतभावभूतः<br>
स्वयं विशुद्धो विरजः प्रकाशते ॥ ३०॥</p>
<p>भिद्यते हृदयग्रन्थिश्छिद्यन्ते सर्वसंशयाः ।<br>
क्षीयन्ते चास्य कर्माणि तस्मिन्दृष्टे परावरे ॥ ३१॥</p>
<p>द्वौ सुपर्णौ शरीरेऽस्मिञ्जीवेशाख्यौ सह स्थितौ ।<br>
तयोर्जीवः फलं भुङ्क्ते कर्मणो न महेश्वरः ॥ ३२॥</p>
<p>केवलं साक्षिरूपेण विना भोगो महेश्वरः ।<br>
प्रकाशते स्वयं भेदः कल्पितो मायया तयोः ।<br>
चिच्चिदाकारतो भिन्ना न भिन्ना चित्त्वहानितः ॥ ३३॥</p>
<p>तर्कतश्च प्रमाणाच्च चिदेकत्वव्यवस्थितेः ।<br>
चिदेकत्वपरिज्ञाने न शोचति न मुह्यति ॥ ३४॥</p>
<p>अधिष्ठानं समस्तस्य जगतः सत्यचिद्घनम् ।<br>
अहमस्मीति निश्चित्य वीतशोको भवेन्मुनिः ॥ ३५॥</p>
<p>स्वशरीरे स्वयञ्ज्योतिस्वरूपं सर्वसाक्षिणम् ।<br>
क्षीणदोषाः प्रपश्यन्ति नेतरे माययावृताः ॥ ३६॥</p>
<p>तमेव धीरो विज्ञाय प्रज्ञां कुर्वीत ब्राह्मणः ।<br>
नानुध्यायाद्बहूञ्छब्दान्वाचो विग्लापनं हि तत् ॥ ३७॥</p>
<p>बालेनैव हि तिष्ठासेन्निर्विद्य ब्रह्मवेदनम् ।<br>
ब्रह्मविद्यां च बाल्यं च निर्विद्य मुनिरात्मवान् ॥ ३८॥</p>
<p>अन्तर्लीनसमारम्भः शुभाशुभमहाङ्कुरम् ।<br>
संसृतिव्रततेर्बीजं शरीरं विद्धि भौतिकम् ॥ ३९॥</p>
<p>भावाभावदशाकोशं दुःखरत्नसमुद्गकम् ।<br>
बीजमस्य शरीरस्य चित्तमाशावशानुगम् ॥ ४०॥</p>
<p>द्वे बीजे चित्तवृक्षस्य वृत्तिव्रततिधारिणः ।<br>
एकं प्राणपरिस्पन्दो द्वितीयो दृढभावना ॥ ४१॥</p>
<p>यदा प्रस्पन्दन्ते प्राणो नाडीसंस्पर्शनोद्यतः ।<br>
तदा संवेदनमयं चित्तमाशु प्रजायते ॥ ४२॥</p>
<p>सा हि सर्वगता संवित्प्राणस्पन्देन बोध्यते ।<br>
संवित्संरोधनं श्रेयः प्राणादिस्पन्दनं वरम् ॥ ४३॥</p>
<p>योगिनश्चित्तशान्त्यर्थं कुर्वन्ति प्राणरोधनम् ।<br>
प्राणायामैस्तथा ध्यानैः प्रयोगैर्युक्तिकल्पितैः ॥ ४४॥</p>
<p>चित्तोपशान्तिफलदं परमं विद्धि कारणम् ।<br>
सुखदं संविदः स्वास्थ्यं प्राणसंरोधनं विदुः ॥ ४५॥</p>
<p>दृढभावनया त्यक्तपूर्वापरविचारणम् ।<br>
यदादानं पदार्थस्य वासना सा प्रकीर्तिता ॥ ४६॥</p>
<p>यदा न भाव्यते किञ्चिद्धेयोपादेयरूपि यत् ।<br>
स्थीयते सकलं त्यक्त्वा तदा चित्तं न जायते ॥ ४७॥</p>
<p>अवासनत्वात्सततं यदा न मनुते मनः ।<br>
अमनस्ता तदोदेति परमोपशमप्रदा ॥ ४८॥</p>
<p>यदा न भाव्यते भावः क्वचिज्जगति वस्तुनि ।<br>
तदा हृदम्बरे शून्ये कथं चित्तं प्रजायते ॥ ४९॥</p>
<p>यदभावनमास्थाय यदभावस्य भावनम् ।<br>
यद्यथा वस्तुदर्शित्वं तदचित्तत्वमुच्यते ॥ ५०॥</p>
<p>सर्वमन्तः परित्यज्य शीतलाशयवर्ति यत् ।<br>
वृत्तिस्थमपि तच्चित्तमसद्रूपमुदाहृतम् ॥ ५१॥</p>
<p>भ्रष्टबीजोपमा येषां पुनर्जननवर्जिता ।<br>
वासनारसनाहीना जीवन्मुक्ता हि ते स्मृताः ॥ ५२॥</p>
<p>सत्त्वरूपपरिप्राप्तचित्तास्ते ज्ञानपारगाः ।<br>
अचित्ता इति कथ्यन्ते देहान्ते व्योमरूपिणः ॥ ५३॥</p>
<p>संवेद्यसम्परित्यागात्प्राणस्पन्दनवासने ।<br>
समूलं नश्यतः क्षिप्रं मूलच्छेदादिव द्रुमः ॥ ५४॥</p>
<p>पूर्वदृष्टमदृष्टं वा यदस्याः प्रतिभासते ।<br>
संविदस्तत्प्रयत्नेन मार्जनीयं विजानता ॥ ५५॥</p>
<p>तदमार्जनमात्रं हि महासंसारतां गतम् ।<br>
तत्प्रमार्जनमात्रं तु मोक्ष इत्यभिधीयते ॥ ५६॥</p>
<p>अजडो गलितानन्दस्त्यक्तसंवेदनो भव ॥ ५७॥</p>
<p>संविद्वस्तुदशालम्बः सा यस्येह न विद्यते ।<br>
सोऽसंविदजडः प्रोक्तः कुर्वन्कार्यशतान्यपि ॥ ५८॥</p>
<p>संवेद्येन हृदाकाशे मनागपि न लिप्यते ।<br>
यस्यासावजडा संविज्जीवन्मुक्तः स कथ्यते ॥ ५९॥</p>
<p>यदा न भाव्यते किञ्चिन्निर्वासनतयात्मनि ।<br>
बालमूकादिविज्ञानमिव च स्थीयते स्थिरम् ॥ ६०॥</p>
<p>तदा जाड्यविनिर्मुक्तमसंवेदनमाततम् ।<br>
आश्रितं भवति प्राज्ञो यस्माद्भूयो न लिप्यते ॥ ६१॥</p>
<p>समस्ता वासनास्त्यक्त्वा निर्विकल्पसमाधितः ।<br>
तन्मयत्वादनाद्यन्ते तदप्यन्तर्विलीयते ॥ ६२॥</p>
<p>तिष्ठन्गच्छन्स्पृशञ्जिघ्रन्नपि तल्लेपवर्जितः ।<br>
अजडो गलितानन्दस्त्यक्तसंवेदनः सुखी ॥ ६३॥</p>
<p>एतां दृष्टिमवष्टभ्य कष्टचेष्टायुतोऽपि सन् ।<br>
तरेद्दुःखाम्बुधेः पारमपारगुणसागरः ॥ ६४॥</p>
<p>विशेषं सम्परित्यज्य सन्मात्रं यदलेपकम् ।<br>
एकरूपं महारूपं सत्तायास्तत्पदं विदुः ॥ ६५॥</p>
<p>कालसत्ता कलासत्ता वस्तुसत्तेयमित्यपि ।<br>
विभागकलनां त्यक्त्वा सन्मात्रैकपरो भव ॥ ६६॥</p>
<p>सत्तासामान्यमेवैकं भावयन्केवलं विभुः ।<br>
परिपूर्णः परानन्दि तिष्ठापूरितदिग्भरः ॥ ६७॥</p>
<p>सत्तासामान्यपर्यन्ते यत्तत्कलनयोज्झितम् ।<br>
पदमाद्यमनाद्यन्तं तस्य बीजं न विद्यते ॥ ६८॥</p>
<p>तत्र संलीयते संविन्निर्विकल्पं च तिष्ठति ।<br>
भूयो न वर्तते दुःखे तत्र लब्धपदः पुमान् ॥ ६९॥</p>
<p>तद्धेतुः सर्वभूतानां तस्य हेतुर्न विद्यते ।<br>
स सारः सर्वसाराणां तस्मात्सारो न विद्यते ॥ ७०॥</p>
<p>तस्मिंश्चिद्दर्पणे स्फारे समस्ता वस्तुदृष्टयः ।<br>
इमास्ताः प्रतिबिम्बन्ति सरसीव तटद्रुमाः ॥ ७१॥</p>
<p>तदमलमरजं तदात्मतत्त्वं<br>
तदवगतावुपशान्तिमेति चेतः ।<br>
अवगतविगतैकतत्स्वरूपो<br>
भवभयमुक्तपदोऽसि सम्यगेव ॥ ७२॥</p>
<p>एतेषां दुःखबीजानां प्रोक्तं यद्यन्मयोत्तरम् ।<br>
तस्य तस्य प्रयोगेण शीघ्रं तत्प्राप्यते पदम् ॥ ७३॥</p>
<p>सत्तासामान्यकोटिस्थे द्रागित्येव पदे यदि ।<br>
पौरुषेण प्रयत्नेन बलात्सन्त्यज्य वासनाम् ॥ ७४॥</p>
<p>स्थितिं बध्नासि तत्त्वज्ञ क्षणमप्यक्षयात्मिकाम् ।<br>
क्षणेऽस्मिन्नेव तत्साधु पदमासादयस्यलम् ॥७५॥</p>
<p>सत्तासामान्यरूपे वा करोषि स्थितिमादरात् ।<br>
तत्किञ्चिदधिकेनेह यत्नेनाप्नोषि तत्पदम् ॥ ७६॥</p>
<p>संवित्तत्त्वे कृतध्यानो निदाघ यदि तिष्ठसि ।<br>
तद्यत्नेनाधिकेनोच्चैरासादयसि तत्पदम् ॥ ७७॥</p>
<p>वासनासम्परित्यागे यदि यत्नं करोषि भोः ।<br>
यावद्विलीनं न मनो न तावद्वासनाक्षयः ॥ ७८॥</p>
<p>न क्षीणा वासना यावच्चित्तं तावन्न शाम्यति ।<br>
यावन्न तत्त्वविज्ञानं तावच्चित्तशमः कुतः ॥ ७९॥</p>
<p>यावन्न चित्तोपशमो न तावत्तत्त्ववेदनम् ।<br>
यावन्न वासनानाशस्तावत्तत्त्वागमः कुतः ।<br>
यावन्न तत्त्वसम्प्राप्तिर्न तावद्वासनक्षयः ॥ ८०॥</p>
<p>तत्त्वज्ञानं मनोनाशो वासनाक्षय एव च ।<br>
मिथः कारणतां गत्वा दुःसाधानि स्थितान्यतः ॥ ८१॥</p>
<p>भोगेच्छां दूरतस्त्यक्त्वा त्रयमेतत्समाचर ॥ ८२॥</p>
<p>वासनाक्षयविज्ञानमनोनाशा महामते ।<br>
समकालं चिराभ्यस्ता भवन्ति फलदा मताः ॥ ८३॥</p>
<p>त्रिभिरेभिः समभ्यस्तैर्हृदयग्रन्थयो दृढाः ।<br>
निःशेषमेव त्रुट्यन्ति बिसच्छेदाद्गुणा इव ॥ ८४॥</p>
<p>वासनासम्परित्यागसमं प्राणनिरोधनम् ।<br>
विदुस्तत्त्वविदस्तस्मात्तदप्येवं समाहरेत् ॥ ८५॥</p>
<p>वासनासम्परित्यागाच्चित्तं गच्छत्यचित्तताम् ।<br>
प्राणस्पन्दनिरोधाच्च यथेच्छसि तथा कुरु ॥ ८६॥</p>
<p>प्राणायामदृढाध्यासैर्युक्त्या च गुरुदत्तया ।<br>
आसनाशनयोगेन प्राणस्पन्दो निरुध्यते ॥ ८७॥</p>
<p>निःसङ्गव्यवहारत्वाद्भवभावनवर्जनात् ।<br>
शरीरनाशदर्शित्वाद्वासना न प्रवर्तते ॥ ८८॥</p>
<p>यः प्राणपवनस्पन्दश्चित्तस्पन्दः स एव हि ।<br>
प्राणस्पन्दजये यत्नः कर्तव्यो धीमतोच्चकैः ॥ ८९॥</p>
<p>न शक्यते मनो जेतुं विना युक्तिमनिन्दिताम् ।<br>
शुद्धां संविदमाश्रित्यवीतरागः स्थिरो भव ॥ ९०॥</p>
<p>संवेद्यवर्जितमनुत्तममाद्यमेकं<br>
संविदत्पदं विकलनं कलयन्महात्मन् ।<br>
हृद्येव तिष्ठ कलनारहितः क्रियां तु<br>
कुर्वन्नकर्तृपदमेत्य शमोदितश्रीः ॥ ९१॥</p>
<p>मनागपि विचारेण चेतसः स्वस्य निग्रहः ।<br>
पुरुषेण कृतो येन तेनाप्तं जन्मनः फलम् ॥ ९२॥</p>
<p>इति चतुर्थोऽध्यायः ॥ ४॥</p>
<h2 id="५">५</h2>
<p>गच्छतस्तिष्ठतो वापि जाग्रतः स्वपतोऽपि वा ।<br>
न विचारपरं चेतो यस्यासौ मृत उच्यते ॥ १॥</p>
<p>सम्यग्ज्ञानसमालोकः पुमाऽज्ञेयसमः स्वयम् ।<br>
न बिभेति न चादत्ते वैवश्यं न च दीनताम् ॥ २॥</p>
<p>अपवित्रमपथ्यं च विषसंसर्गदूषितम् ।<br>
भुक्तं जरयति ज्ञानी क्लिन्नं नष्ठं च मृष्टवत् ॥ ३॥</p>
<p>सञ्ण्गत्यागं विदुर्मोक्षं सङ्गत्यागादजन्मता ।<br>
सङ्गं त्यज त्वं भावानां जीवन्मुक्तो भवानघ ॥ ४॥</p>
<p>भावाभावे पदार्थानां हर्षामर्षविकारदा ।<br>
मलिना वासना यैषा साऽसङ्ग इति कथ्यते ॥ ५॥</p>
<p>जीवन्मुक्तशरीराणामपुनर्जन्मकारिणी ।<br>
मुक्ता हर्षविषादाभ्यां शुद्धा भवति वासना ॥ ६॥</p>
<p>दुःखैर्न ग्लानिमायासि हृदि हृष्यसि नो सुखैः ।<br>
आशावैवश्यमुत्सृज्य निदाघाऽसङ्गतां व्रज ॥ ७॥</p>
<p>दिक्कालाद्यनवच्छिन्नमदृष्टोभयकोटिकम् ।<br>
चिन्मात्रमक्षयं शान्तमेकं ब्रह्मास्मि नेतरत् ॥ ८॥</p>
<p>इति मत्वाहमित्यन्तर्मुक्तामुक्तवपुः पुमान् ।<br>
एकरूपः प्रशान्तात्मा मौनी स्वात्मसुखो भव ॥ ९॥</p>
<p>नास्ति चित्तं न चाविद्या न मनो न च जीवकः ।<br>
ब्रह्मैवैकमनाद्यन्तमब्धिवत्प्रविजृम्भते ॥ १०॥</p>
<p>देहे यावदहम्भावो दृश्येऽस्मिन्यावदात्मता ।<br>
यावन्ममेदमित्यास्था तावच्चित्तादिविभ्रमः ॥ ११॥</p>
<p>अन्तर्मुखतया सर्वं चिद्वह्नौ त्रिजगत्तृणम् ।<br>
जुह्वन्तोऽन्तर्निवर्तन्ते मुने चित्तादिविभ्रमाः ॥ १२॥</p>
<p>चिदात्मास्मि निरंशोऽस्मि परापरविवर्जितः ।<br>
रूपं स्मरन्निजं स्फारं मा स्मृत्या सम्मितो भव ॥ १३॥</p>
<p>अध्यात्मशास्त्रमन्त्रेण तृष्णाविषविषूचिका ।<br>
क्षीयते भावितेनान्तः शरदा मिहिका यथा ॥ १४॥</p>
<p>परिज्ञाय परित्यागो वासानानं य उत्तमः ।<br>
सत्तासामान्यरूपत्वात्तत्कैवल्यपदं विदुः ॥ १५॥</p>
<p>यन्नास्ति वासना लीना तत्सुषुप्तं न सिद्धये ।<br>
निर्बीजा वासना यत्र तत्तुर्यं सिद्धिदं स्मृतम् ॥ १६॥</p>
<p>वासनायास्तथा वह्नेरृणव्याधिद्विषामपि ।<br>
स्नेहवैरविषाण च शेषः स्वल्पोऽपि बाधते ॥ १७॥</p>
<p>निर्दग्धवासनाबीजः सत्तासामान्यरूपवान् ।<br>
सदेहो वा विदेहो वा न भूयो दुःखभाग्भवेत् ॥ १८॥</p>
<p>एतावदेवाविद्यात्वं नेदं ब्रह्मेति निश्चयः ।<br>
एष एव क्षयस्तस्या ब्रह्मेदमिति निश्चयः ॥ १९॥</p>
<p>ब्रह्म चिद्ब्रह्म भुवनं ब्रह्म भूतपरम्परा ।<br>
ब्रह्माहं ब्रह्म चिच्छत्रुर्ब्रह्म चिन्मित्रबान्धवाः ॥ २०॥</p>
<p>ब्रह्मैव सर्वमित्येव भाविते ब्रह्म वै पुमान् ।<br>
सर्वत्रावस्थितं शान्तं चिद्ब्रह्मेत्यनुभूयते ॥ २१॥</p>
<p>असंस्कृताध्वगालोके मनस्यन्यत्र संस्थिते ।<br>
या प्रतीतिरनागसका तच्चिद्ब्रह्मास्मि सर्वगम् ॥ २२॥</p>
<p>प्रशान्तसर्वसङ्कल्पं विगताखिलकौतुकम् ।<br>
विगताशेषसंरम्भं चिदात्मानं समाश्रय ॥ २३॥</p>
<p>एवं पूर्णधियो धीराः समा नीरागचेतसः ।<br>
न नन्दन्ति न निन्दन्ति जीवितं मरणं तथा ॥ २४॥</p>
<p>प्राणोऽयमनिशं ब्रह्मस्पन्दशक्तिः सदागतिः ।<br>
सबाह्याभ्यन्तरे देहेप्राणोऽसावूर्ध्वगः स्थितः ॥ २५॥</p>
<p>अपानोऽप्यनिशं ब्रह्मस्पन्दशक्तिः सदागतिः ।<br>
सबाह्याभ्यन्तरे देहे अपानोऽयमवाक्स्थितः ॥ २६॥</p>
<p>जाग्रतः स्वपतश्चैव प्राणायामोऽयमुत्तमः ।<br>
प्रवर्तते ह्यभिज्ञस्य तं तावच्छ्रेयसे शृणु ॥ २७॥</p>
<p>द्वादशाङ्गुलपर्यन्तं बाह्यमाक्रमतां ततः ।<br>
प्राणाङ्गनामा संस्पर्शो यः स पूरक उच्यते ॥ २८॥</p>
<p>अपानश्चन्द्रमा देहमाप्याययति सुव्रत ।<br>
प्राणः सूर्योऽग्निरथ वा पचत्यनत्रिदं वपुः ॥ २९॥</p>
<p>प्राणक्षयसमीपस्थमपानोदयकोटिगम् ।<br>
अपानप्राणयोरैक्यं चिदात्मानं समाश्रय ॥ ३०॥</p>
<p>अपानोऽस्तङ्गतो यत्र प्राणो नाभ्युदितः क्षणम् ।<br>
कलाकलङ्करहितं तच्चित्तत्त्वं समाश्रय ॥ ३१॥</p>
<p>नापानोऽस्तङ्गतो यत्र प्राणश्चास्तमुपागतः ।<br>
नासाग्रगमनावर्तं तच्चित्तत्त्वमुपाश्रय ॥ ३२॥</p>
<p>आभासमात्रमेवेदं न सनासज्जगत्त्रयम् ।<br>
इत्यन्यकलनात्यागं सम्यग्ज्ञानं विदुर्बुधाः ॥ ३३॥</p>
<p>आभासमात्रकं ब्रह्मंश्चित्तदर्शकलङ्कितम् ।<br>
ततस्तदपि सन्त्यज्य निराभासो भवोत्तम ॥३४॥</p>
<p>भयप्रदमकल्याणं धैर्यसर्वस्वहारिणम् ।<br>
मनःपिशाचमुत्सार्य योऽसि सोऽसि स्थिरो भव ॥ ३५॥</p>
<p>चिद्व्योमेव किलास्तीह परापरविवर्जितम् ।<br>
सर्वत्रासम्भवच्चैत्यं यत्कल्पान्तेऽवशिष्यते ॥ ३६॥</p>
<p>वाञ्छाक्षणे तु या तुष्टिस्तत्र वाञ्छैव कारणम् ।<br>
तुष्टिस्त्वतुष्टिपर्यन्ता तस्माद्वाञ्छां परित्यज ॥ ३७॥</p>
<p>आशा यातु निराशात्वमभावं यातु भावना ।<br>
अमनस्त्वं मनो यातु तवासङ्गेन जीवतः ॥ ३८॥</p>
<p>वासनारहितैरन्तरिन्द्रियैराहरन्क्रिया ।<br>
न विकारमवाप्नोषि खवत्क्षोभशतैरपि ॥ ३९॥</p>
<p>चित्तोन्मेषनिमेषाभ्यां संसारप्रलयोदयौ ।<br>
वासनाप्राणसंरोधमनुन्मेषं मनः कुरु ॥ ४०॥</p>
<p>प्राणोन्मेषनिमेषाभ्यां संसृतेः प्रलयोदयौ ।<br>
तमभ्यासप्रयोगाभ्यामुन्मेषरहितं कुरु ॥ ४१॥</p>
<p>मौर्ख्योन्मेषनिमेषाभ्यां कर्मणां प्रलयोदयौ ।<br>
तद्विलीनं कुरु बलाद्गुरुशास्त्रार्थसङ्गमैः ॥ ४२॥</p>
<p>असंवित्स्पन्दमात्रेण याति चित्तमचित्तताम् ।<br>
प्राणानां वा निरोधेन तदेव परमं पदम् ॥ ४३॥</p>
<p>दृश्यदर्शनसम्बन्धे यत्सुखं पारमार्थिकम् ।<br>
तदन्तैकान्तसंवित्त्या ब्रह्मदृष्ट्यावलोकय ॥ ४४॥</p>
<p>यत्र नाभ्युदितं चित्तं तद्वै सुखमकृत्रिमम् ।<br>
क्षयातिशयनिर्मुक्तं नोदेति न च शाम्यति ॥ ४५॥</p>
<p>यस्य चित्तं न चित्ताख्यं चित्तं चित्तत्त्वमेव हि ।<br>
तदेव तुर्यावस्थायं तुर्यातीतं भवत्यतः ॥ ४६॥</p>
<p>सन्न्यस्तसर्वसङ्कल्पः समः शान्तमना मुनिः ।<br>
सन्न्यासयोगयुक्तात्मा ज्ञानवान्मोक्षवान्भव ॥ ४७॥</p>
<p>सर्वसङ्कल्पसंशान्तं प्रशान्तघनवासनम् ।<br>
न किञ्चिद्भावनाकारं यत्तद्ब्रह्म परं विदुः ॥ ४८॥</p>
<p>सम्यग्ज्ञानावरोधेन नित्यमेकसमाधिना ।<br>
साङ्ख्य एवावबुद्धा ये ते साङ्ख्या योगिनः परे ॥ ४९॥</p>
<p>प्राणाद्यनिलसंशान्तौ युक्त्या ये पदमागताः ।<br>
अनामयमनाद्यन्तं ते स्मृता योगयोगिनः ॥ ५०॥</p>
<p>उपादेयं तु सर्वेषां शातं पदमकृत्रिमम् ।<br>
एकार्थाभ्यसनं प्राणरोधश्चेतः परिक्षयः ॥ ५१॥</p>
<p>एकस्मिन्नेव संसिद्धे संसिद्ध्यन्ति परस्परम् ।<br>
अविनाभाविनी नित्यं जन्तूनां प्राणचेतसी ॥ ५२॥</p>
<p>आधाराधेयवच्चैते एकभावे विनश्यतः ।<br>
कुरुतः स्वविनाशेन कार्यं मोक्षाख्यमुत्तमम् ॥ ५३॥</p>
<p>सर्वमेतद्धिया त्यक्त्वा यदि तिष्ठसि निश्चलः ।<br>
तदाहङ्कारविलये त्वमेव परमं पदम् ॥ ५४॥</p>
<p>महाचिदेकैवेहास्ति महासत्तेति योच्यते ।<br>
निष्कलङ्का समा शुद्धा निरहङ्काररूपिणी ॥ ५५॥</p>
<p>सकृद्विभाता विमला नित्योदयवती समा ।<br>
सा ब्रह्म परमात्मेति नामभिः परिगीयते ॥ ५६॥</p>
<p>सैवाहमिति निश्चित्य निदाघ कृतकृत्यवान् ।<br>
न भूतं न भविष्यच्च चिन्तयामि कदाचन ॥ ५७॥</p>
<p>दृष्टिमालम्ब्य तिष्ठामि वर्तमानामिहात्मना ।<br>
इदमद्य मया लब्धमिदं प्राप्स्यामि सुन्दरम् ॥ ५८॥</p>
<p>न स्तौमि न च निन्दामि आत्मनोऽन्यन्नहि क्वचित् ।<br>
न तुष्यामि शुभप्राप्तौ न खिद्याम्यशुभागमे ॥ ५९॥</p>
<p>प्रशान्तचापलं वीतशोकमस्तसमीहितम् ।<br>
मनो मम मुने शान्तं तेन जीवाम्यनामयः ॥ ६०॥</p>
<p>अयं बन्धुः परश्चायं ममायमयमन्यकः ।<br>
इति ब्रह्मन्न जानामि संस्पर्शं न ददाम्यहम् ॥ ६१॥</p>
<p>वासनामात्रसन्त्यागाज्जरामरणवर्जितम् ।<br>
सवासनं मनो ज्ञानं ज्ञेयं निर्वासनं मनः ॥ ६२॥</p>
<p>चित्ते त्यक्ते लयं याति द्वैतमेतच्च सर्वतः ।<br>
शिष्यते परमं शान्तमेकमगच्छमनामयम् ॥ ६३॥</p>
<p>अनन्तमजमव्यक्तमजरं शान्तमच्युतम् ।<br>
अद्वितीयमनाद्यन्तं यदाद्यमुपलम्भनम् ॥ ६४॥</p>
<p>एकमाद्यन्तरहितं चिन्मात्रममलं ततम् ।<br>
खादप्यतितरां सूक्ष्मं तद्ब्रह्मास्मि न संशयः ॥ ६५॥</p>
<p>दिक्कालाद्यनवच्छिन्नं स्वच्छं नित्योदितं ततम् ।<br>
सर्वार्थमयमेकार्थं चिन्मात्रममलं भव ॥ ६६॥</p>
<p>सर्वमेकमिदं शान्तमादिमध्यान्तवर्जितम् ।<br>
भावाभावमजं सर्वमिति मत्वा सुखी भव ॥ ६७॥</p>
<p>न बद्धोऽस्मि न मुक्तोऽस्मि ब्रह्मैवास्मि निरामयम् ।<br>
द्वैतभावविमुक्तोऽस्मि सच्चिदानन्दलक्षणः ।<br>
एवं भावय यत्नेन जीवन्मुक्तो भविष्यसि ॥ ६८॥</p>
<p>पदार्थवृन्दे देहादिधिया सन्त्यज्य दूरतः ।<br>
आशीतलान्तःकरणो नित्यमात्मपरो भव ॥ ६९॥</p>
<p>इदं रम्यमिदं नेति बीजं ते दुःखसन्ततेः ।<br>
तस्मिन्साम्याग्निना दग्धे दुःखस्यावसरः कुतः ॥ ७०॥</p>
<p>शास्त्रसज्जनसम्पर्कैः प्रज्ञामादौ विवर्धयेत् ॥ ७१॥</p>
<p>ऋतं सत्यं परं ब्रह्म सर्वसंसारभेषजम् ।<br>
अत्यर्थममलं नित्यमादिमध्यान्तवर्जितम् ॥ ७२॥</p>
<p>तथा स्थूलमनाकाशमसंस्पृश्यमचाक्षुषम् ।<br>
न रसं न च गन्धाख्यमप्रमेयमनूपमम् ॥ ७३॥</p>
<p>आत्मानं सच्चिदानन्दमनन्तं ब्रह्म सुव्रत ।<br>
अहमस्मीत्यभिध्यायेद्ध्येयातीतं विमुक्तये ॥ ७४॥</p>
<p>समाधिः संविदुत्पत्तिः परजीवैकतं प्रति ।<br>
नित्यः सर्वगतो ह्यात्मा कूटस्थो दोषवर्जितः ॥ ७५॥</p>
<p>एकः सन्भिद्यते भ्रान्त्या मायया न स्वरूपतः ।<br>
तस्मादद्वैत एवास्ति न प्रपञ्चो न संसृतिः ॥ ७६॥</p>
<p>यथाकाशो घटाकाशो महाकाश इतीरितः ।<br>
तथा भ्रान्तेर्द्विधा प्रोक्तो ह्यात्मा जीवेश्वरात्मना ॥ ७७॥</p>
<p>यदा मनसि चैतन्यं भाति सर्वत्रगं सदा ।<br>
योगिनोऽऽव्यवधानेन तदा सम्पद्यते स्वयम् ॥ ७८॥</p>
<p>यदा सर्वाणि भूतानि स्वात्मन्येव हि पश्यति ।<br>
सर्वभूतेषु चात्मानं ब्रह्म सम्पद्यते सदा ॥ ७९॥</p>
<p>यदा सर्वाणि भूतानि समाधिस्थो न पश्यति ।<br>
एकीभूतः परेणासौ तदा भवति केवलः ॥ ८०॥</p>
<p>शास्त्रसज्जनसम्पर्कवैराग्याभ्यासरूपिणी ।<br>
प्रथमा भूमिकैषोक्ता मुमुक्षुत्वप्रदायिनी ॥ ८१॥</p>
<p>विचारणा द्वितीया स्यात्तृतीया साङ्गभावना ।<br>
विलापिनी चतुर्थी स्याद्वासना विलयात्मिका ॥ ८२॥</p>
<p>शुद्धसंविन्मनानन्दरूपा भवति पञ्चमी ।<br>
अर्धसुप्तप्रबुद्धाभो जीवन्मुक्तोऽत्र तिष्ठति ॥ ८३॥</p>
<p>असंवेदनरूपा च षष्ठी भवति भूमिका ।<br>
आनन्दैकघनाकारा सुषुप्तसदृशी स्थितिः ॥ ८४॥</p>
<p>तुर्यावस्थोपशान्ता सा मुक्तिरेव हि केवला ।<br>
समता स्वच्छता सौम्या सप्तमी भूमिका भवेत् ॥ ८५॥</p>
<p>तुर्यातीता तु यावस्था परा निर्वाणरूपिणी ।<br>
सप्तमी सा परा प्रौढा विषयो नैव जीवताम् ॥ ८६॥</p>
<p>पूर्वावस्थात्रयं तत्र जाग्रदित्येव संस्थितम् ।<br>
चतुर्थी स्वप्न इत्युक्ता स्वप्नाभं यत्र वै जगत् ॥ ८७॥</p>
<p>आनन्दैकघनाकारा सुषुप्ताख्या तु पञ्चमी ।<br>
असंवेदनरूपा तु षष्ठी तुर्यपदाभिधा ॥ ८८॥</p>
<p>तुर्यातीतपदावस्था सप्तमी भूमिकोत्तमा ।<br>
मनोवचोभिरग्राह्या स्वप्रकाशसदात्मिका ॥ ८९॥</p>
<p>अन्तः प्रत्याहृतिवशाच्चैत्यं चेन्न विभावितम् ।<br>
मुक्त एव न सन्देहो महासमतया तया ॥ ९०॥</p>
<p>न म्रिये न च जीवामि नाहं सन्नाप्यसन्मयः ।<br>
अहं न किञ्चिच्चिदिति मत्वा धीरो न शोचति ॥ ९१॥</p>
<p>अलेपकोऽहमजरो नीरागः शान्तवासनः ।<br>
निरंशोऽस्मि चिदाकाशमिति मत्वा न शोचति ॥ ९२॥</p>
<p>अहम्मत्या विरहितः शुद्धो बुद्धोऽजरोऽमरः ।<br>
शान्तः शमसमाभास इति मत्वा न शोचति ॥ ९३॥</p>
<p>तृणाग्रेष्वम्बरे भानौ नरनागामरेषु च ।<br>
यत्तिष्ठति तदेवाहमिति मत्वा न शोचति ॥ ९४॥</p>
<p>भावनां सर्वभावेभ्यः समुत्सृज्य समुत्थितः ।<br>
अवशिष्टं परं ब्रह्म केवलोऽस्मीति भावय ॥ ९५॥</p>
<p>वाचामतीतविषयो विषयाशादशोज्झितः ।<br>
परानन्दरसाक्षुब्धो रमते स्वात्मनात्मनि ॥ ९६॥</p>
<p>सर्वकर्मपरित्यागी नित्यतृप्तो निराश्रयः ।<br>
न पुण्येन न पापेन नेतरेण च लिप्यते ॥ ९७॥</p>
<p>स्फटिकः प्रतिबिम्बेन यथा नायाति रञ्जनम् ।<br>
तज्ज्ञः कर्मफलेनान्तस्तथा नायाति रञ्जनम् ॥ ९८॥</p>
<p>विहरञ्जनतावृन्दे देवकीर्तन पूजनैः ।<br>
खेदाह्लादौ न जानाति प्रतिबिम्बगतैरिव ॥ ९९॥</p>
<p>निस्स्तोत्रो निर्विकारश्च पूज्यपूजाविवर्जितः ।<br>
संयुक्तश्च वियुक्तश्च सर्वाचारनयक्रमैः ॥ १००॥</p>
<p>तनुं त्यजतु वा तीर्थे श्वपचस्य गृहेऽथ वा ।<br>
ज्ञानसम्पत्तिसमये मुक्तोऽसौ विगताशयः ॥ १०१॥</p>
<p>सङ्कल्पत्वं हि बन्धस्य कारणं तत्परित्यज ।<br>
मोक्षो भवेदसङ्कल्पात्तदभ्यासं धिया कुरु ॥ १०२॥</p>
<p>सावधानो भव त्वं च ग्राह्यग्राहकसङ्गमे ।<br>
अजस्रमेव सङ्कल्पदशाः परिहरञ्शनैः ॥ १०३॥</p>
<p>मा भव ग्राह्यभावात्मा ग्राहकात्मा च मा भव ।<br>
भावनामखिलां त्यक्त्वा यच्छिष्टं तन्मयो भव ॥ १०४॥</p>
<p>किञ्चिच्चेद्रोचते तुभ्यं तद्बद्धोऽसि भवस्थितौ ।<br>
न किञ्चिद्रोचते चेत्ते तन्मुक्तोऽसि भवस्थितौ ॥ १०५॥</p>
<p>अस्मात्पदार्थनिचयाद्यावत्स्थावरजङ्गमात् ।<br>
तृणादेर्देहपर्यन्तान्मा किञ्चित्तत्र रोचताम् ॥ १०६॥</p>
<p>अहम्भावानहम्भावौ त्यक्त्वा सदसती तथा ।<br>
यदसक्तं समं स्वच्छं स्थितं तत्तुर्यमुच्यते ॥ १०७॥</p>
<p>या स्वच्छा समता शान्ता जीवन्मुक्तव्यवस्थितिः ।<br>
साक्ष्यवस्था व्यवहृतौ सा तुर्या कलनोच्यते ॥ १०८॥</p>
<p>नैतज्जाग्रन्न च स्वप्नः सङ्कल्पानामसम्भवात् ।<br>
सुषुप्तभावो नाऽप्येतदभावाज्जडतास्थितेः ॥ १०९॥</p>
<p>शान्तसम्यक्प्रबुद्धानां यथास्थितमिदं जगत् ।<br>
विलीनं तुर्यमित्याहुरबुद्धानां स्थितं स्थिरम् ॥ ११०॥</p>
<p>अहङ्कारकलात्यागे समतायाः समुद्गमे ।<br>
विशरारौ कृते चित्ते तुर्यावस्थोपतिष्ठते ॥ १११॥</p>
<p>सिद्धान्तोऽध्यात्मशास्त्राणां सर्वापह्नव एव हि ।<br>
नाविद्यास्तीह नो माया शान्तं ब्रह्मेदमक्लमम् ॥ ११२॥</p>
<p>शान्त एव चिदाकाशे स्वच्छे शमसमात्मनि ।<br>
समग्रशक्तिखचिते ब्रह्मेति कलिताभिधे ॥ ११३॥</p>
<p>सर्वमेव परित्यज्य महामौनी भवानघ ।<br>
निर्वाणवान्निर्मननः क्षीणचित्तः प्रशान्तधीः ॥ ११४॥</p>
<p>आत्मन्येवास्व शान्तात्मा मूकान्धबधिरोपमः ।<br>
नित्यमन्तर्मुखः स्वच्छः स्वात्मनान्तः प्रपूर्णधीः ॥ ११५॥</p>
<p>जाग्रत्येव सुषुप्तस्थः कुरु कर्माणि वै द्विज ।<br>
अन्तः सर्वपरित्यागी बहिः कुरु यथागतम् ॥ ११६॥</p>
<p>चित्तसत्ता परं दुःखं चित्तत्यागः परं सुखम् ।<br>
अतश्चित्तं चिदाकाशे नय क्षयमवेदनात् ॥ ११७॥</p>
<p>दृष्ट्वा रम्यमरम्यं वा स्थेयं पाषाणवत्सदा ।<br>
एतावतात्मयत्नेन जिता भवति संसृतिः ॥ ११८॥</p>
<p>वेदान्ते परमं गुह्यं पुराकल्पप्रचोदितम् ।<br>
नाप्रशान्ताय दातव्यं न चाशिष्याय वै पुनः ॥ ११९॥</p>
<p>अन्नपूर्णोपनिषदं योऽधीते गुर्वनुग्रहात् ।<br>
स जीवन्मुक्ततां प्राप्य ब्रह्मैव भवति स्वयम् ॥ १२०॥</p>
<p>इत्युपनिषत् ॥ इति पञ्चमोऽध्यायः ॥ ५॥</p>
<p>ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥</p>
<p>स्थिरैरङ्गैस्तुष्टुवाँसस्तनूभिः ॥ व्यशेम देवहितं यदायुः ॥</p>
<p>स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥</p>
<p>स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥</p>
<p>ॐ शान्तिः शान्तिः शान्तिः ॥</p>
<p>इत्यन्नपूर्णोपनिषत्समाप्ता ॥</p>

  </div>
</article>


        

        



    <aside class="card border noPrint" id="section-tree-item-upaniShat_120-sangrahaH_annapUrNopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/upaniShat/120-sangrahaH/annapUrNopaniShat/">अन्नपूर्णोपनिषत् </a>
            <a data-toggle="collapse" href="#section-tree-item-body-upaniShat_120-sangrahaH_annapUrNopaniShat_md" role="button" aria-expanded="false" aria-controls="section-tree-item-body-upaniShat_120-sangrahaH_annapUrNopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_120-sangrahaH_annapUrNopaniShat_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: अन्नपूर्णोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
