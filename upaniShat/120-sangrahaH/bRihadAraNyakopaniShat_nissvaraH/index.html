<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे ब्राह्मे विश्वासटिप्पन्यः  | बृइहदारण्यकोपनिषत् (निस्स्वरः)</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/" rel="alternate" type="application/rss+xml" title="आगमे ब्राह्मे विश्वासटिप्पन्यः" />
    <link href="/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/" rel="feed" type="application/rss+xml" title="आगमे ब्राह्मे विश्वासटिप्पन्यः" />

    <meta property="og:url" content="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/">
  <meta property="og:site_name" content="आगमे ब्राह्मे विश्वासटिप्पन्यः">
  <meta property="og:title" content="बृइहदारण्यकोपनिषत् (निस्स्वरः)">
  <meta property="og:description" content="बृहदारण्यकोपनिषत्
काण्व पाठः ।
A मधु काण्ड[उपदेश काण्ड]
अध्याय I ब्राह्मण i-vi मन्त्राः ८० 1-…
अध्याय II ब्राह्मण i-vi मन्त्राः ६६ 1-…
B मुनि [yAj~navalkya] काण्ड [उपपत्ति काण्ड]
अध्याय III ब्राह्मण i-ix मन्त्राः ९२ 1-…
अध्याय IV ब्राह्मण i-vi मन्त्राः ९२ 1-…
C खिल काण्ड[उपासना काण्ड]
अध्याय V ब्राह्मण i-xv मन्त्राः ३३ 1-…
अध्याय VI ब्राह्मण i-v मन्त्राः ७५ 1-…
ॐ पूर्णमदः पूर्णमिदं पूर्णात्पूर्णमदुच्यते ।
पूर्णस्य पूर्णमादाय पूर्णमेवावशिष्यते ॥
ॐ शान्तिः शान्तिः शान्तिः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="बृइहदारण्यकोपनिषत् (निस्स्वरः)">
  <meta itemprop="description" content="बृहदारण्यकोपनिषत्
काण्व पाठः ।
A मधु काण्ड[उपदेश काण्ड]
अध्याय I ब्राह्मण i-vi मन्त्राः ८० 1-…
अध्याय II ब्राह्मण i-vi मन्त्राः ६६ 1-…
B मुनि [yAj~navalkya] काण्ड [उपपत्ति काण्ड]
अध्याय III ब्राह्मण i-ix मन्त्राः ९२ 1-…
अध्याय IV ब्राह्मण i-vi मन्त्राः ९२ 1-…
C खिल काण्ड[उपासना काण्ड]
अध्याय V ब्राह्मण i-xv मन्त्राः ३३ 1-…
अध्याय VI ब्राह्मण i-v मन्त्राः ७५ 1-…
ॐ पूर्णमदः पूर्णमिदं पूर्णात्पूर्णमदुच्यते ।
पूर्णस्य पूर्णमादाय पूर्णमेवावशिष्यते ॥
ॐ शान्तिः शान्तिः शान्तिः ॥">
  <meta itemprop="wordCount" content="15049">
  <meta name="twitter:card" content="summary">
  <meta name="twitter:title" content="बृइहदारण्यकोपनिषत् (निस्स्वरः)">
  <meta name="twitter:description" content="बृहदारण्यकोपनिषत्
काण्व पाठः ।
A मधु काण्ड[उपदेश काण्ड]
अध्याय I ब्राह्मण i-vi मन्त्राः ८० 1-…
अध्याय II ब्राह्मण i-vi मन्त्राः ६६ 1-…
B मुनि [yAj~navalkya] काण्ड [उपपत्ति काण्ड]
अध्याय III ब्राह्मण i-ix मन्त्राः ९२ 1-…
अध्याय IV ब्राह्मण i-vi मन्त्राः ९२ 1-…
C खिल काण्ड[उपासना काण्ड]
अध्याय V ब्राह्मण i-xv मन्त्राः ३३ 1-…
अध्याय VI ब्राह्मण i-v मन्त्राः ७५ 1-…
ॐ पूर्णमदः पूर्णमिदं पूर्णात्पूर्णमदुच्यते ।
पूर्णस्य पूर्णमादाय पूर्णमेवावशिष्यते ॥
ॐ शान्तिः शान्तिः शान्तिः ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_brAhmaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_brAhmaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_brAhmaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_brAhmaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_brAhmaH\/upaniShat\/120-sangrahaH\/bRihadAraNyakopaniShat_nissvaraH\/".replace(basePath, "/");
  pageVars.pageParams = {};
  pageVars.pageSource = "upaniShat\/120-sangrahaH\/bRihadAraNyakopaniShat_nissvaraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_brAhmaH/webpack_dist/uiLib-bundle.js"></script>







    <link rel="stylesheet" href="/AgamaH_brAhmaH/webpack_dist/uiLib.css">
<link rel="stylesheet" href="/AgamaH_brAhmaH/css/uiLibPrint.css" media="print" >
<link rel="stylesheet" href="/AgamaH_brAhmaH/css/fonts.css" >
<link rel="stylesheet" href="/AgamaH_brAhmaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_brAhmaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/" />
<link rel="alternate" hreflang="sa-Deva" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे ब्राह्मे विश्वासटिप्पन्यः <br/> बृइहदारण्यकोपनिषत् (निस्स्वरः)</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="बृइहदारण्यकोपनिषत् (निस्स्वरः)">बृइहदारण्यकोपनिषत् (निस्स्वरः)</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_brAhmaH/edit/content/upaniShat/120-sangrahaH/bRihadAraNyakopaniShat_nissvaraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>बृहदारण्यकोपनिषत्</p>
<p>काण्व पाठः ।</p>
<p>A   मधु काण्ड[उपदेश काण्ड]<br>
अध्याय I  ब्राह्मण i-vi  मन्त्राः ८० 1-&hellip;<br>
अध्याय II  ब्राह्मण i-vi  मन्त्राः ६६ 1-&hellip;<br>
B  मुनि [yAj~navalkya] काण्ड [उपपत्ति काण्ड]<br>
अध्याय III  ब्राह्मण i-ix  मन्त्राः ९२ 1-&hellip;<br>
अध्याय IV  ब्राह्मण i-vi मन्त्राः ९२ 1-&hellip;<br>
C खिल काण्ड[उपासना काण्ड]<br>
अध्याय V  ब्राह्मण i-xv मन्त्राः ३३ 1-&hellip;<br>
अध्याय VI  ब्राह्मण i-v  मन्त्राः ७५ 1-&hellip;</p>
<p>ॐ पूर्णमदः पूर्णमिदं पूर्णात्पूर्णमदुच्यते ।<br>
पूर्णस्य पूर्णमादाय पूर्णमेवावशिष्यते ॥</p>
<p>ॐ शान्तिः  शान्तिः  शान्तिः ॥</p>
<p>अथ प्रथमोऽध्यायः ।</p>
<p>अथ प्रथमं ब्राह्मणम् ।</p>
<pre><code>      मन्त्र १ [I.i.1]  
</code></pre>
<p>उषा वा अश्वस्य मेध्यस्य शिरः । सूर्यश्चक्षुर्वातः प्राणो<br>
व्यात्तमग्निर्वैश्वानरः संवत्सर आत्माऽश्वस्य मेध्यस्य । द्यौः<br>
पृष्ठमन्तरिक्षमुदरं पृथिवी पाजस्यं दिशः पार्श्वे<br>
अवान्तरदिशः पर्शव ऋतवोऽङ्गानि मासाश्चार्धमासाश्च<br>
पर्वाण्यहोरात्राणि प्रतिष्ठा नक्षत्राण्यस्थीनि नभो<br>
माँसान्यूवध्यँ सिकताः सिन्धवो गुदा यकृच्च क्लोमानश्च<br>
पर्वता ओषधयश्च वनस्पतयश्च लोमान्युद्यन्पूर्वार्धो<br>
निम्लोचञ्जघनार्धो यद्विजृम्भते तद्विद्योतते यद्विधूनुते<br>
तत्स्तनयति यन्मेहति तद्वर्षति वागेवास्य वाक् ॥ १॥</p>
<pre><code>      मन्त्र २ [I.i.2]  
</code></pre>
<p>अहर्वा अश्वं पुरस्तान्महिमाऽन्वजायत तस्य पूर्वे समुद्रे योनी<br>
रात्रिरेनं पश्चान्महिमाऽन्वजायत तस्यापरे समुद्रे योनिरेतौ वा अश्वं<br>
महिमानावभितः सम्बभूवतुर्हयो भूत्वा देवानवहद् वाजी गन्धर्वान्<br>
अर्वाऽसुरान् अश्वो मनुष्यान् समुद्र एवास्य बन्धुः समुद्रो योनिः ॥ २॥</p>
<p>इति प्रथमं ब्राहमणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १ [I.ii.1]  
</code></pre>
<p>नैवेह किञ्चनाग्र आसीन् मृत्युनैवेदमावृतमासीदशनाययाऽशनाया<br>
हि मृत्युस्तन्मनोऽकुरुताऽऽत्मन्वी स्यामिति । सोऽर्चन्नचरत्<br>
तस्यार्चत आपोऽजायन्तार्चते वै मे कमभूदिति । तदेवार्क्यस्यार्कत्वम् ।<br>
कँ ह वा अस्मै भवति य एवमेतदर्कस्यार्कत्वं वेद ॥ १॥</p>
<pre><code>      मन्त्र २[I.ii.2]  
</code></pre>
<p>आपो वा अर्क तद्यदपाँ शर आसीत् तत्समहन्यत । सा पृथिव्यभवत्<br>
तस्यामश्राम्यत् तस्य श्रान्तस्य तप्तस्य तेजो रसो निरवर्तताग्निः ॥ २॥</p>
<pre><code>      मन्त्र ३  [I.ii.3]  
</code></pre>
<p>स त्रेधाऽऽत्मानं व्यकुरुताऽऽदित्यं तृतीयं वायुं तृतीयँ ।<br>
स एष प्राणस्त्रेधा विहितस्तस्य प्राची दिक्षिरोऽसौ चासौ चेर्माव<br>
अथास्य प्रतीची दिक्पुच्छमसौ चासौ च सक्थ्यौ दक्षिणा चोदीची<br>
च पार्श्वे द्यौः पृष्ठमन्तरिक्षमुदरमियमुरः स एषोऽप्सु<br>
प्रतिष्ठितो यत्र क्व चैति तदेव प्रतितिष्ठत्येवं विद्वान् ॥ ३॥</p>
<pre><code>      मन्त्र ४[I.ii.4]  
</code></pre>
<p>सोऽकामयत द्वितीयो म आत्मा जायेतेति । स मनसा वाचं<br>
मिथुनँ समभवदशनाया मृत्युस्तद्यद्रेत आसीत् स<br>
संवत्सरोऽभवन् न ह पुरा ततः संवत्सर आस । तमेतावन्तं<br>
कालमबिभर्यावान्संवत्सरस्तमेतावतः कालस्य परस्तादसृजत ।<br>
तं जातमभिव्याददात् स भाणकरोत् सैव वागभवत् ॥ ४॥</p>
<pre><code>      मन्त्र ५[I.ii.5]  
</code></pre>
<p>स ऐक्षत यदि वा इममभिमँस्ये कनीयोऽन्नं करिष्य इति ।<br>
स तया वाचा तेनाऽऽत्मनेदँ सर्वमसृजत यदिदं<br>
किञ्चर्चो यजूँषि सामानि छन्दाँसि यज्ञान् प्रजाः<br>
पशून् स यद्यदेवासृजत तत्तदत्तुमध्रियत । सर्वं वा अत्तीति<br>
तददितेरदितित्वँ । सर्वस्यैतस्यात्ता भवति सर्वमस्यान्नं भवति<br>
य एवमेतददितेरदितित्वं वेद ॥ ५॥</p>
<pre><code>      मन्त्र ६[I.ii.6]  
</code></pre>
<p>सोऽकामयत भूयसा यज्ञेन भूयो यजेयेति । सोऽश्राम्यत् स<br>
तपोऽतप्यत । तस्य श्रान्तस्य तप्तस्य यशो वीर्यमुदक्रामत् प्राणा<br>
वै यशो वीर्यम् । तत् प्राणेषूत्क्रान्तेषु शरीरँ श्वयितुमध्रियत<br>
तस्य शरीर एव मन आसीत् ॥ ६॥</p>
<pre><code>      मन्त्र ७[I.ii.7]  
</code></pre>
<p>सोऽकामयत मेध्यं म इदँ स्यादात्मन्व्यनेन स्यामिति । ततोऽश्वः<br>
समभवद् यदश्वत् तन्मेध्यमभूदिति । तदेवाश्वमेधस्याश्वमेधत्वं<br>
एष ह वा अश्वमेधं वेद य एनमेवं वेद । तमनवरुध्यैवामन्यत ।<br>
तँ संवत्सरस्य परस्तादात्मन आलभत । पशून्देवताभ्यः<br>
प्रत्यौहत् तस्मात्सर्वदेवत्यं प्रोक्षितं प्राजापत्यमालभन्त एष ह वा<br>
अश्वमेधो य एष तपति तस्य संवत्सर आत्माऽयमग्निरर्कस्तस्येमे लोका<br>
आत्मानस्तावेतावर्काश्वमेधौ । सो पुनरेकैव देवता भवति मृत्युरेवाप<br>
पुनर्मृत्युं जयति नैनं मृत्युराप्नोति मृत्युरस्याऽऽत्मा<br>
भवत्येतासां देवतानामेको भवति ॥ ७॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १  [I.iii.1]  
</code></pre>
<p>द्वया ह प्राजापत्या देवाश्चासुराश्च । ततः कानीयसा एव देवा ज्यायसा<br>
असुरास्त एषु लोकेष्वस्पर्धन्त । ते ह देवा ऊचुर्हन्तासुरान्यज्ञ<br>
उद्गीथेनात्ययामेति ॥ १॥</p>
<pre><code>      मन्त्र २[I.iii.2]  
</code></pre>
<p>ते ह वाचमूचुस्त्वं न उद्गायेति । तथेति । तेभ्यो वागुदगायद् यो वाचि<br>
भोगस्तं देवेभ्य आगायद् यत्कल्याणं वदति तदात्मने । ते विदुरनेन<br>
वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् स यः स<br>
पाप्मा यदेवेदमप्रतिरूपं वदति स एव स पाप्मा ॥ २॥</p>
<pre><code>      मन्त्र ३[I.iii.3]  
</code></pre>
<p>अथ ह प्राणमूचुस्त्वं न उद्गायेति । तथेति । तेभ्यः प्राण उदगायद्<br>
यः प्राणे भोगस्तं देवेभ्य आगायद् यत्कल्याणं जिघ्रति तदात्मने ।<br>
ते विदुरनेन वै न उद्गात्राऽत्येष्यन्तीति । तमभिद्रुत्य<br>
पाप्मनाऽविध्यन् स यः स पाप्मा यदेवेदमप्रतिरूपं जिघ्रति स एव<br>
स पाप्मा ॥ ३॥</p>
<pre><code>      मन्त्र ४[I.iii.4]  
</code></pre>
<p>अथ ह चक्षुरूचुस्त्वं न उद्गायेति । तथेति । तेभ्यश्चक्षुरुदगायद्<br>
यश्चक्षुषि भोगस्तं देवेभ्य आगायद् यत्कल्याणं पश्यति<br>
तदात्मने । ते विदुरनेन वै न उद्गात्राऽत्येष्यन्तीति । तमभिद्रुत्य<br>
पाप्मनाऽविध्यन् स यः स पाप्मा यदेवेदमप्रतिरूपं पश्यति स एव<br>
स पाप्मा ॥ ४॥</p>
<pre><code>      मन्त्र ५[I.iii.5]  
</code></pre>
<p>अथ ह श्रोत्रमूचुस्त्वं न उद्गायेति । तथेति । तेभ्यः श्रोत्रमुदगायद्<br>
यः श्रोत्रे भोगस्तं देवेभ्य आगायद् यत्कल्याणँ शृणोति<br>
तदात्मने । ते विदुरनेन वै न उद्गात्राऽत्येष्यन्तीति । तमभिद्रुत्य<br>
पाप्मनाऽविध्यन् स यः स पाप्मा यदेवेदमप्रतिरूपँ शृणोति स<br>
एव स पाप्मा ॥ ५॥</p>
<pre><code>      मन्त्र ६[I.iii.6]  
</code></pre>
<p>अथ ह मन ऊचुस्त्वं न उद्गायेति । तथेति । तेभ्यो मन उदगायद्<br>
यो मनसि भोगस्तं देवेभ्य आगायद् यत्कल्याणँ सङ्कल्पयति<br>
तदात्मने । ते विदुरनेन वै न उद्गात्राऽत्येष्यन्तीति । तमभिद्रुत्य<br>
पाप्मनाऽविध्यन् स यः स पाप्मा यदेवेदमप्रतिरूपँ सङ्कल्पयति स<br>
एव स पाप्मैवमु खल्वेता देवताः पाप्मभिरुपासृजन् पाप्मभिसुपासृजन्<br>
एवमेनाः पाप्मनाऽविध्यन् ॥ ६॥</p>
<pre><code>      मन्त्र ७[I.iii.7]  
</code></pre>
<p>अथ हेममासन्यं प्राणमूचुस्त्वं न उद्गायेति । तथेति । तेभ्य एष<br>
प्राण उदगायत् ते विदुरनेन वै न उद्गात्राऽत्येष्यन्तीति । तमभिद्रुत्य<br>
पाप्मनाविध्यन् । स यथाश्मानमृत्वा लोष्टो विध्वँसेतैवँ<br>
हैव विध्वँसमाना विष्वञ्चो विनेशुस्ततो देवा अभवन् पराऽसुराः ।<br>
भवत्यात्मना पराऽस्य द्विषन्भ्रातृव्यो भवति य एवं वेद ॥ ७॥</p>
<pre><code>      मन्त्र ८[I.iii.8]  
</code></pre>
<p>ते होचुः क्व नु सोऽभूद् यो न इत्थमसक्तेत्ययमास्येऽन्तरिति सोऽयास्य<br>
आङ्गिरसोऽङ्गानाँ हि रसः ॥ ८॥</p>
<pre><code>      मन्त्र ९[I.iii.9]  
</code></pre>
<p>सा वा एषा देवता दूर्नाम दूरँ ह्यस्या मृत्युर्दूरँ ह वा<br>
अस्मान्मृत्युर्भवति य एवं वेद ॥ ९॥</p>
<pre><code>      मन्त्र १०[I.iii.10]  
</code></pre>
<p>सा वा एषा देवतैतासां देवतानां पाप्मानं मृत्युमपहत्य यत्राऽऽसां<br>
दिशामन्तस्तद्गमयां चकार तदासां पाप्मनो विन्यदधात् तस्मान्न<br>
जनमियान् नान्तमियान् नेत्पाप्मानं मृत्युमन्ववायानीति ॥ १०॥</p>
<pre><code>      मन्त्र ११[I.iii.11]  
</code></pre>
<p>सा वा एषा देवतैतासां देवतानां पाप्मानं मृत्युमपहत्याथैना<br>
मृत्युमत्यवहत् ॥ ११॥</p>
<pre><code>      मन्त्र १२[I.iii.12]  
</code></pre>
<p>स वै वाचमेव प्रथमामत्यवहत् सा यदा मृत्युमत्यमुच्यत<br>
सोऽग्निरभवत् सोऽयमग्निः परेण मृत्युमतिक्रान्तो दीप्यते ॥ १२॥</p>
<pre><code>      मन्त्र १३[I.iii.13]  
</code></pre>
<p>अथ प्राणमत्यवहत् स यदा मृत्युमत्यमुच्यत स वायुरभवत् सोऽयं<br>
वायुः परेण मृत्युमतिक्रान्तः पवते ॥ १३॥</p>
<pre><code>      मन्त्र १४[I.iii.14]  
</code></pre>
<p>अथ चक्षुरत्यवहत् तद्यदा मृत्युमत्यमुच्यत स आदित्योऽभवत्<br>
सोऽसावादित्यः परेण मृत्युमतिक्रान्तस्तपति ॥ १४॥</p>
<pre><code>      मन्त्र १५[I.iii.15]  
</code></pre>
<p>अथ श्रोत्रमत्यवहत् तद्यदा मृत्युमत्यमुच्यत ता<br>
दिशोऽभवँस्ता इमा दिशः परेण मृत्युमतिक्रान्ताः ॥ १५॥</p>
<pre><code>      मन्त्र १६[I.iii.16]  
</code></pre>
<p>अथ मनोऽत्यवहत् तद्यदा मृत्युमत्यमुच्यत स चन्द्रमा अभवत्<br>
सोऽसौ चन्द्रः परेण मृत्युमतिक्रान्तो भात्येवँ ह वा एनमेषा<br>
देवता मृत्युमतिवहति य एवं वेद ॥ १६॥</p>
<pre><code>      मन्त्र १७[I.iii.17]  
</code></pre>
<p>अथाऽऽत्मनेऽन्नाद्यमागायद् यद्धि किञ्चान्नमद्यतेऽनेनैव तदद्यत<br>
इह प्रतितिष्ठति ॥ १७॥</p>
<pre><code>      मन्त्र १८[I.iii.18]  
</code></pre>
<p>ते देवा अब्रुवन्न् एतावद्वा इदँ सर्वं यदन्नं तदात्मन<br>
आगासीरनु नोऽस्मिन्नन्न आभजस्वेति । ते वै माऽभिसंविशतेति ।<br>
तथेति । तँ समन्तं परिण्यविशन्त । तस्माद्यदनेनान्नमत्ति<br>
तेनैतास्तृप्यन्त्येवँ ह वा एनँ स्वा अभिसंविशन्ति भर्ता<br>
स्वानाँ श्रेष्ठः पुर एता भवत्यन्नादोऽधिपतिर्य एवं वेद ।<br>
य उ हैवंविदँ स्वेषु प्रतिप्रतिर्बुभूषति न हैवालं भार्येभ्यो<br>
भवत्यथ य एवैतमनुभवति यो वैतमनु भार्यान् बुभूर्षति स<br>
हैवालं भार्येभ्यो भवति ॥ १८॥</p>
<pre><code>      मन्त्र १९[I.iii.19]  
</code></pre>
<p>सोऽयास्य आङ्गिरसोऽङ्गानाँ हि रसः । प्राणो वा अङ्गानाँ रसः ।<br>
प्राणो हि वा अङ्गानाँ रसस्तस्माद्यस्मात्कस्माच्चाङ्गात्प्राण उत्क्रामति<br>
तदेव तच्छुष्यत्येष हि वा अङ्गानाँ रसः ॥ १९॥</p>
<pre><code>      मन्त्र २०[I.iii.20]  
</code></pre>
<p>एष उ एव बृहस्पतिर्वाग्वै बृहती तस्या एष पतिस्तस्मादु<br>
बृहस्पतिः ॥ २०॥</p>
<pre><code>      मन्त्र २१[I.iii.21]  
</code></pre>
<p>एष उ एव ब्रह्मणस्पतिर्वाग्वै ब्रह्म तस्या एष पतिस्तस्मादु<br>
ब्रह्मणस्पतिः ॥ २१॥</p>
<pre><code>      मन्त्र २२[I.iii.22]  
</code></pre>
<p>एष उ एव साम वाग्वै सामैष सा चामश्चेति तत्साम्नः सामत्वम् ।<br>
यद्वेव समः प्लुषिणा समो मशकेन समो नागेन सम एभिस्त्रिभिर्लोकैः<br>
समोऽनेन सर्वेण तस्माद्वेव सामाश्नुते साम्नः सायुज्यँ सलोकतां<br>
य एवमेतत्साम वेद ॥ २२॥</p>
<pre><code>      मन्त्र २३[I.iii.23]  
</code></pre>
<p>एष उ वा उद्गीथः । प्राणो वा उत् प्राणेन हीदँ सर्वमुत्तब्धम् ।<br>
वागेव गीथोच्च गीथा चेति स उद्गीथः ॥ २३॥</p>
<pre><code>      मन्त्र २४[I.iii.24]  
</code></pre>
<p>तद्धापि ब्रह्मदत्तश्चैकितानेयो राजानं भक्षयन्नुवाचायं त्यस्य<br>
राजा मूर्धानं विपातयताद् यदितोऽयास्य आङ्गिरसोऽन्येनोदगायदिति ।<br>
वाचा च ह्येव स प्राणेन चोदगायदिति ॥ २४॥</p>
<pre><code>      मन्त्र २५[I.iii.25]  
</code></pre>
<p>तस्य हैतस्य साम्नो यः स्वं वेद भवति हास्य स्वम् । तस्य वै स्वर<br>
एव स्वम् । तस्मादार्त्विज्यं करिष्यन्वाचि स्वरमिच्छेत तया वाचा<br>
स्वरसम्पन्नयाऽऽर्त्विज्यं कुर्यात् तस्माद्यज्ञे स्वरवन्तं दिदृक्षन्त<br>
एवाथो यस्य स्वं भवति । भवति हास्य स्वं य एवमेतत्साम्नः स्वं<br>
वेद ॥ २५॥</p>
<pre><code>      मन्त्र २६[I.iii.26]  
</code></pre>
<p>तस्य हैतस्य साम्नो यः सुवर्णं वेद भवति हास्य सुवर्णम् । तस्य वै<br>
स्वर एव सुवर्णम् । भवति हास्य सुवर्णं य एवमेतत्साम्नः सुवर्णं<br>
वेद ॥ २६॥</p>
<pre><code>      मन्त्र २७[I.iii.27]  
</code></pre>
<p>तस्य हैतस्य साम्नो यः प्रतिष्ठां वेद प्रति ह तिष्ठति । तस्य<br>
वै वागेव प्रतिष्ठा वाचि हि खल्वेष एतत्प्राणः प्रतिष्ठितो गीयते<br>
ऽन्न इत्यु हैक आहुः ॥ २७॥</p>
<pre><code>      मन्त्र २८[I.iii.28]  
</code></pre>
<p>अथातः पवमानानामेवाभ्यारोहः । स वै खलु प्रस्तोता साम<br>
प्रस्तौति । स यत्र प्रस्तुयात् तदेतानि जपेदसतो मा सद् गमय<br>
तमसो मा ज्योतिर्गमय मृत्योर्माऽमृतं गमयेति । स यदाहासतो मा<br>
सद्गमयेति मृत्युर्वा असत् सदमृतं मृत्योर्माऽमृतं गमयामृतं<br>
मा कुर्वित्येवैतदाह । तमसो मा ज्योतिर्गमयेति मृत्युर्वै तमो<br>
ज्योतिरमृतं मृत्योर्मामृतं गमयामृतं मा कुर्वित्येवैतदाह ।<br>
मृत्योर्मामृतं गमयेति नात्र तिरोहितमिवास्त्यथ यानीतराणि<br>
स्तोत्राणि तेष्वात्मनेऽन्नाद्यमागायेत् तस्मादु तेषु वरं वृणीत यं<br>
कामं कामयेत तँ । स एष एवंविदुद्गाताऽऽत्मने वा यजमानाय वा<br>
यं कामं कामयते तमागायति । तद्धैतल्लोकजिदेव न हैवालोक्यताया<br>
आशास्ति य एवमेतत्साम वेद ॥ २८॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्राह्मणम् ।</p>
<pre><code>      मन्त्र १   [I.iv.1]  
</code></pre>
<p>आत्मैवेदमग्र आसीत्पुरुषविधः । सोऽनुवीक्ष्य नान्यदात्मनोऽपश्यत्<br>
सोऽहमस्मीत्यग्रे व्याहरत् ततोऽहन्नामाभवत् । तस्मादप्येतर्ह्यामन्त्रितो<br>
ऽहमयमित्येवाग्र उक्त्वाऽथान्यन्नाम प्रब्रूते यदस्य भवति । स<br>
यत्पूर्वोऽस्मात्सर्वस्मात्सर्वान्पाप्मन औषत् तस्मात्पुरुषः । ओषति ह<br>
वै स तं योऽस्मात्पूर्वो बुभूषति य एवं वेद ॥ १॥</p>
<pre><code>      मन्त्र २[I.iv.2]  
</code></pre>
<p>सोऽबिभेत् तस्मादेकाकी बिभेति । स हायमीक्षां चक्रे यन्मदन्यन्नास्ति<br>
कस्मान्नु बिभेमीति । तत एवास्य भयं वीयाय । कस्माद्ध्यभेष्यत्<br>
द्वितीयाद्वै भयं भवति ॥ २॥</p>
<pre><code>      मन्त्र ३[I.iv.3]  
</code></pre>
<p>स वै नैव रेमे तस्मादेकाकी न रमते । स द्वितीयमैच्छत्<br>
स हैतावानास यथा स्त्रीपुमाँसौ सम्परिष्वक्तौ ।<br>
स इममेवाऽऽत्मानं द्वेधाऽपातयत् । ततः पतिश्च पत्नी<br>
चाभवताम् । तस्मादिदमर्धबृगलमिव स्व इति ह स्माऽऽह<br>
याज्ञवल्क्यस्तस्मादयमाकाशः स्त्रिया पूर्यत एव । ताँ समभवत्<br>
ततो मनुष्या अजायन्त ॥ ३॥</p>
<pre><code>      मन्त्र ४[I.iv.4]  
</code></pre>
<p>सो हेयमीक्षां चक्रे कथं नु माऽऽत्मन एव जनयित्वा<br>
सम्भवति । हन्त तिरोऽसानीति । सा गौरभवद् ऋषभ<br>
इतरस्ताँ समेवाभवत् ततो गावोऽजायन्त । वडवेतराऽभवद्<br>
अश्ववृष इतरो गर्दभीतरा गर्दभ इतरस्ताँ समेवाभवत्<br>
तत एकशफमजायत अजेतराऽभवद् वस्त इतरोऽविरितरा मेष<br>
इतरस्ताँ समेवाभवत् ततोऽजावयोऽजायन्तैवमेव यदिदं किञ्च<br>
मिथुनमा पिपीलिकाभ्यस्तत्सर्वमसृजत ॥ ४॥</p>
<pre><code>      मन्त्र ५[I.iv.5]  
</code></pre>
<p>सोऽवेदहं वाव सृष्टिरस्म्यहँ हीदँ सर्वमसृक्षीति ।<br>
ततः सृष्टिरभवत् सृष्ट्याँ हास्यैतस्यां भवति य एवं वेद ॥ ५॥</p>
<pre><code>      मन्त्र ६[I.iv.6]  
</code></pre>
<p>अथेत्यभ्यमन्थत् स मुखाच्च योनेर्हस्ताभ्यां<br>
चाग्निमसृजत । तस्मादेतदुभयमलोमकमन्तरतोऽलोमका<br>
हि योनिरन्तरतस्तद्यदिदमाहुरमुं यजामुं यजेत्येकैकं<br>
देवमेतस्यैव सा विसृष्टिरेष उ ह्येव सर्वे देवा अथ<br>
यत्किञ्चेदमार्द्रं तद्रेतसोऽसृजत तदु सोमः । एतावद्वा<br>
इदँ सर्वमन्नं चैवान्नादश्च सोम एवान्नमग्निरन्नादः ।<br>
सैषा ब्रह्मणोऽतिसृष्टिर्यच्छ्रेयसो देवानसृजताथ यन्मर्त्यः<br>
सन्नमृतानसृजत तस्मादतिसृष्टिरतिसृष्ट्याँ हास्यैतस्यां<br>
भवति य एवं वेद ॥ ६॥</p>
<pre><code>      मन्त्र ७[I.iv.7]  
</code></pre>
<p>तद्धेदं तर्ह्यव्याकृतमासीत् तन्नामरूपाभ्यामेव व्याक्रियतासौ<br>
नामाऽयमिदँरूप इति । तदिदमप्येतर्हि नामरूपाभ्यामेव<br>
व्याक्रियतेऽसौ नामायमिदँरूप इति । स एष इह प्रविष्ट आ<br>
नखाग्रेभ्यो यथा क्षुरः क्षुरधानेऽवहितः स्याद् विश्वम्भरो वा<br>
विश्वम्भरकुलाये तं न पश्यन्त्यकृत्स्नो हि सः प्राणन्नेव प्राणो<br>
नाम भवति वदन्वाक् पश्यंश्चक्षुः शृण्वञ्ह्रोत्रं मन्वानो<br>
मनस्तान्यस्यैतानि कर्मनामान्येव । स योऽत एकैकमुपास्ते न स<br>
वेदाकृत्स्नो ह्येषोऽत एकैकेन भवत्यात्मेत्येवोपासीतात्र ह्येते<br>
सर्व एकं भवन्ति । तदेतत्पदनीयमस्य सर्वस्य यदयमात्माऽनेन<br>
ह्येतत्सर्वं वेद । यथा ह वै पदेनानुविन्देदेवं कीर्तिँ श्लोकं<br>
विन्दते य एवं वेद ॥ ७॥</p>
<pre><code>      मन्त्र ८[I.iv.8]  
</code></pre>
<p>तदेतत्प्रेयः पुत्रात् प्रेयो वित्तात् प्रेयोऽन्यस्मात् सर्वस्मादन्तरतरं<br>
यदयमात्मा । स योऽन्यमात्मनः प्रियं ब्रुवाणं ब्रूयात् प्रियँ<br>
रोत्स्यतीतीश्वरो ह तथैव स्यादात्मानमेव प्रियमुपासीत । स य<br>
आत्मानमेव प्रियमुपास्ते न हास्य प्रियं प्रमायुकं भवति ॥ ८॥</p>
<pre><code>      मन्त्र ९[I.iv.9]  
</code></pre>
<p>तदाहुर्यद्ब्रह्मविद्यया सर्वं भविष्यन्तो मनुष्या मन्यन्ते किमु<br>
तद्ब्रह्मावेद् यस्मात्तत्सर्वमभवदिति ॥ ९॥</p>
<pre><code>      मन्त्र १०[I.iv.10]  
</code></pre>
<p>ब्रह्म वा इदमग्र आसीत् तदात्मानमेवावेदहं ब्रह्मास्मीति ।<br>
तस्मात्तत्सर्वमभवत् तद्यो यो देवानां प्रत्यबुध्यत स एव तदभवत्<br>
तथर्षीणां तथा मनुष्याणाम् । तद्धैतत्पश्यन्नृषिर्वामदेवः<br>
प्रतिपेदेऽहं मनुरभवँ सूर्यश्चेति । तदिदमप्येतर्हि<br>
य एवं वेदाहं ब्रह्मास्मीति इति स इदँ सर्वं भवति तस्य ह<br>
न देवाश्चनाभूत्या ईशत आत्मा ह्येषाँ स भवत्यथ योऽन्यां<br>
देवतामुपास्तेऽन्योऽसावन्योऽहमस्मीति न स वेद । यथा पशुरेवँ<br>
स देवानाम् । यथा ह वै बहवः पशवो मनुष्यं भुञ्ज्युरेवमेकैकः<br>
पुरुषो देवान्भुनक्त्येकस्मिन्नेव पशावादीयमानेऽप्रियं भवति<br>
किमु बहुषु तस्मादेषां तन्न प्रियं यदेतन्मनुष्या विद्युः ॥ १०॥</p>
<p>मनुष्यास्विद्युर्मन्त्र ११</p>
<pre><code>      मन्त्र ११[I.iv.11]  
</code></pre>
<p>ब्रह्म वा इदमग्र आसीदेकमेव । तदेकँ सन्न व्यभवत् तच्छ्रेयो<br>
रूपमत्यसृजत क्षत्रं यान्येतानि देवत्रा क्षत्राणीन्द्रो वरुणः सोमो<br>
रुद्रः पर्जन्यो यमो मृत्युरीशान इति । तस्मात्क्षत्रात्परं नास्ति<br>
तस्माद्ब्राह्मणः क्षत्रियमधस्तादुपास्ते राजसूये । क्षत्र एव तद्यशो<br>
दधाति सैषा क्षत्रस्य योनिर्यद्ब्रह्म । तस्माद्यद्यपि राजा परमतां<br>
गच्छति ब्रह्मैवान्तत उपनिश्रयति स्वां योनिम् । य उ एनँ हिनस्ति<br>
स्वाँ स योनिमृच्छति । स पापीयान्भवति यथा श्रेयाँसँ<br>
हिँसित्वा ॥ ११॥</p>
<pre><code>      मन्त्र १२[I.iv.12]  
</code></pre>
<p>स नैव व्यभवत् स विशमसृजत यान्येतानि देवजातानि गणश<br>
आख्यायन्ते वसवो रुद्रा आदित्या विश्वे देवा मरुत इति ॥ १२॥</p>
<pre><code>      मन्त्र १३[I.iv.13]  
</code></pre>
<p>स नैव व्यभवत् स शौद्रं वर्णमसृजत पूषणमियं वै<br>
पूषेयँ हीदँ सर्वं पुष्यति यदिदं किञ्च ॥ १३॥</p>
<pre><code>      मन्त्र १४[I.iv.14]  
</code></pre>
<p>स नैव व्यभवत् तच्छ्रेयो रूपमत्यसृजत धर्मम् ।<br>
तदेतत्क्षत्रस्य क्षत्रं यद्धर्मस्तस्माद्धर्मात् परं नास्त्यथो<br>
अबलीयान् बलीयाँसमाशँसते धर्मेण यथा राज्ञैवम् । यो वै स<br>
धर्मः सत्यं वै तत् तस्मात्सत्यं वदन्तमाहुर्धर्मं वदतीति धर्मं<br>
वा वदन्तँ सत्यं वदतीत्येतद्ध्येवैतदुभयं भवति ॥ १४॥</p>
<pre><code>      मन्त्र १५[I.iv.15]  
</code></pre>
<p>तदेतद्ब्रह्म क्षत्रं विट् शूद्रस्तदग्निनैव देवेषु ब्रह्माभवद्<br>
ब्राह्मणो मनुष्येषु क्षत्रियेण क्षत्रियो वैश्येन वैश्यः शूद्रेण<br>
शूद्रस्तस्मादग्नावेव देवेषु लोकमिच्छन्ते ब्राह्मणे मनुष्येष्वेताभ्याँ<br>
हि रूपाभ्यां ब्रह्माभवदथ यो ह वा अस्माल्लोकात्स्वं<br>
लोकमदृष्ट्वा प्रैति स एनमविदितो न भुनक्ति यथा वेदो<br>
वाऽननूक्तोऽन्यद्वा कर्माकृतम् । यदि ह वा अप्यनेवंविन्महत्पुण्यं<br>
कर्म करोति तद्धास्यान्ततः क्षीयत एवाऽऽत्मानमेव लोकमुपासीत । स<br>
य आत्मानमेव लोकमुपास्ते न हास्य कर्म क्षीयतेऽस्माद्ध्येवाऽऽत्मनो<br>
यद्यत्कामयते तत्तत्सृजते ॥ १५॥</p>
<pre><code>      मन्त्र १६[I.iv.16]  
</code></pre>
<p>अथो अयं वा आत्मा सर्वेषां भूतानां लोकः स यज्जुहोति यद्यजते<br>
तेन देवानां लोकोऽथ यदनुब्रूते तेन ऋषीणामथ यत् पितृभ्यो<br>
निपृणाति अथ यत्प्रजामिच्छते तेन पितृणामथ यन्मनुष्यान्वासयते<br>
यदेभ्योऽशनं ददाति तेन मनुष्याणामथ यत्पशुभ्यस्तृणोदकं<br>
विन्दति तेन पशूनां यदस्य गृहेषु श्वापदा वयाँस्या पिपीलिकाभ्य<br>
उपजीवन्ति तेन तेषां लोको यथा ह वै स्वाय लोकायारिष्टिमिच्छेद्<br>
एवँ हैवंविदे सर्वदा सर्वाणि भूतान्यरिष्टिमिच्छन्ति । तद्वा<br>
एतद्विदितं मीमाँसितम् ॥ १६॥</p>
<pre><code>      मन्त्र १७[I.iv.17]  
</code></pre>
<p>आत्मैवेदमग्र आसीदेक एव । सोऽकामयत जाया मे स्यादथ प्रजायेयाथ<br>
वित्तं मे स्यात् अथ कर्म कुर्वीयेत्येतावान्वै कामो नेच्छँश्चनातो<br>
भूयो विन्देत् तस्मादप्येतर्ह्येकाकी कामयते जाया मे स्यादथ प्रजायेयाथ<br>
वित्तं मे स्यादथ कर्म कुर्वीयेति । स यावदप्येतेषामेकैकं<br>
न प्राप्नोत्यकृत्स्न एव तावन् मन्यते । तस्यो कृत्स्नता । मन<br>
एवास्याऽऽत्मा वाग्जाया प्राणः प्रजा चक्षुर्मानुषं वित्तं चक्षुषा<br>
हि तद्विन्दते श्रोत्रं दैवँ श्रोत्रेण हि तच्छृणोत्यात्मैवास्य<br>
कर्माऽऽत्मना हि कर्म करोति । स एष पाङ्क्तो यज्ञः पाङ्क्तः पशुः<br>
पाङ्क्तः पुरुषः पाङ्क्तमिदँ सर्वं यदिदं किञ्च । तदिदँ<br>
सर्वमाप्नोति य एवं वेद ॥ १७॥</p>
<p>इति चतुर्थं ब्राह्मणम् ॥</p>
<p>अथ पञ्चमं ब्राह्मणम् ।</p>
<pre><code>      मन्त्र १[I.v.1]  
</code></pre>
<p>यत्सप्तान्नानि मेधया तपसाऽऽजनयत्पिता । एकमस्य साधारणं द्वे<br>
देवानभाजयत् ॥ त्रीण्यात्मनेऽकुरुत पशुभ्य एकं प्रायच्छत् ।<br>
तस्मिन्त्सर्वं प्रतिष्ठितं यच्च प्राणिति यच्च न ॥ कस्मात्तानि<br>
न क्षीयन्तेऽद्यमानानि सर्वदा । यो वै तामक्षितिं वेद सोऽन्नमत्ति<br>
प्रतीकेन स देवानपिगच्छति स ऊर्जमुपजीवतीति श्लोकाः ॥ १॥</p>
<pre><code>      मन्त्र २[I.v.2]  
</code></pre>
<p>यत्सप्तान्नानि मेधया तपसाऽजनयत्पितेति मेधया हि तपसाजनयत्<br>
पितैकमस्य साधारणमितीदमेवास्य तत्साधारणमन्नं यदिदमद्यते ।<br>
स य एतदुपास्ते न स पाप्मनो व्यावर्तते मिश्रँ ह्येतत् । द्वे<br>
देवानभाजयदिति हुतं च प्रहुतं च तस्माद् देवेभ्यो जुह्वति च प्र<br>
च जुह्वत्यथो आहुर्दर्शपूर्णमासाविति । तस्मान्नेष्टियाजुकः स्यात् ।<br>
पशुभ्य एकं प्रायच्छदिति तत्पयः । पयो ह्येवाग्रे मनुष्याश्च<br>
पशवश्चोपजीवन्ति । तस्मात् कुमारं जातं घृतं वै वाग्रे<br>
प्रतिलेहयन्ति स्तनं वाऽनुधापयन्त्यथ वत्सं जातमाहुरतृणाद<br>
इति । तस्मिन्सर्वं प्रतिष्ठितं यच्च प्राणिति यच्च नेति पयसि<br>
हीदँ सर्वं प्रतिष्ठितं यच्च प्राणिति यच्च न । तद्यदिदमाहुः<br>
संवत्सरं पयसा जुह्वदप पुनर्मृत्युं जयतीति न तथा विद्याद्<br>
यदहरेव जुहोति तदहः पुनर्मृत्युमपजयत्येवं विद्वान् सर्वँ<br>
हि देवेभ्योऽन्नाद्यं प्रयच्छति । कस्मात्तानि न क्षीयन्तेऽद्यमानानि<br>
सर्वदेति पुरुषो वा अक्षितिः स हीदमन्नं पुनः पुनर्जनयते ।<br>
यो वै तामक्षितिं वेदेति पुरुषो वा अक्षितिः । स हीदमन्नं धिया<br>
धिया जनयते कर्मभिर्यद्धैतन्न कुर्यात् क्षीयेत ह । सोऽन्नमत्ति<br>
प्रतीकेनेति मुखं प्रतीकं मुखेनेत्येतत् स देवानपिगच्छति स<br>
ऊर्जमुपजीवतीति प्रशँसा ॥ २॥</p>
<pre><code>      मन्त्र ३[I.v.3]  
</code></pre>
<p>त्रीण्यात्मनेऽकुरुतेति मनो वाचं प्राणं तान्यात्मनेऽकुरुतान्यत्रमना<br>
अभूवं नादर्शमन्यत्रमना अभूवं नाश्रौषमिति मनसा ह्येव पश्यति<br>
मनसा शृणोति । कामः सङ्कल्पो विचिकित्सा श्रद्धाऽश्रद्धा<br>
धृतिरधृतिर्ह्रीर्धीर्भीरित्येतत्सर्वं मन एव । तस्मादपि<br>
पृष्ठत उपस्पृष्टो मनसा विजानाति । यः कश्च शब्दो वागेव<br>
सैषा ह्यन्तमायत्तैषा हि न । प्राणोऽपानो व्यान उदानः समानोऽन<br>
इत्येतत्सर्वं प्राण एवैतन्मयो वा अयमात्मा वाङ्मयो मनोमयः प्राणमयः ॥ ३॥</p>
<pre><code>      मन्त्र ४[I.v.4]  
</code></pre>
<p>त्रयो लोका एत एव वागेवायं लोको मनोऽन्तरिक्षलोकः प्राणोऽसौ लोकः ॥ ४॥</p>
<pre><code>      मन्त्र ५[I.v.5.]  
</code></pre>
<p>त्रयो वेदा एत एव वागेवर्ग्वेदो मनो यजुर्वेदः प्राणः सामवेदः ॥ ५॥</p>
<pre><code>      मन्त्र ६[I.v.6]  
</code></pre>
<p>देवाः पितरो मनुष्या एत एव वागेव देवा मनः पितरः प्राणो मनुष्याः ।</p>
<pre><code>      मन्त्र ७[I.v.7]  
</code></pre>
<p>पिता माता प्रजैत एव मन एव पिता वाङ्माता प्राणः प्रजा ॥ ७॥</p>
<pre><code>      मन्त्र ८[.I.v.8]  
</code></pre>
<p>विज्ञातं विजिज्ञास्यमविज्ञातमेत एव यत्किञ्च विज्ञातं<br>
वाचस्तद्रूपं वाग्घि विज्ञाता वागेनं तद्भूत्वाऽवति ॥ ८॥</p>
<pre><code>      मन्त्र ९[I.v.9]  
</code></pre>
<p>यत्किञ्च विजिज्ञास्यं मनसस्तद्रूपं मनो हि विजिज्ञास्यं मन एनं<br>
तद्भूत्वाऽवति ॥ ९॥</p>
<pre><code>      मन्त्र १०[I.v.10]  
</code></pre>
<p>यत्किञ्चाविज्ञातं प्राणस्य तद्रूपं प्राणो ह्यविज्ञातः प्राण एनं<br>
तद्भूत्वाऽवति ॥ १०॥</p>
<pre><code>      मन्त्र ११[I.v.11]  
</code></pre>
<p>तस्यै वाचः पृथिवी शरीरं ज्योती रूपमयमग्निस्तद्यावत्येव वाक्<br>
तावती पृथिवी तावानयमग्निः ॥ ११॥</p>
<pre><code>      मन्त्र १२[I.v.12]  
</code></pre>
<p>अथैतस्य मनसो द्यौः शरीरं ज्योतीरूपमसावादित्यस्तद्यावदेव<br>
मनस्तावती द्यौस्तावानसावादित्यस्तौ मिथुनँ समैतां ततः<br>
प्राणोऽजायत । स इन्द्रः स एषोऽसपत्नो द्वितीयो वै सपत्नो नास्य<br>
सपत्नो भवति य एवं वेद ॥ १२॥</p>
<pre><code>      मन्त्र १३[I.v.13]  
</code></pre>
<p>अथैतस्य प्राणस्याऽऽपः शरीरं ज्योतीरूपमसौ चन्द्रस्तद्यावानेव<br>
प्राणस्तावत्य आपस्तावानसौ चन्द्रः । त एते सर्व एव समाः<br>
सर्वेऽनन्ताः । स यो हैतानन्तवत उपास्तेऽन्तवन्तँ स लोकं<br>
जयत्यथ यो हैताननन्तानुपास्तेऽनन्तँ स लोकं जयति ॥ १३॥</p>
<pre><code>      मन्त्र १४[I.v.14]  
</code></pre>
<p>स एष संवत्सरः प्रजापतिः षोडशकलस्तस्य रात्रय एव पञ्चदश<br>
कला ध्रुवैवास्य षोडशी कला । स रात्रिभिरेवाऽऽ च पूर्यते<br>
ऽप च क्षीयते । सोऽमावास्याँ रात्रिमेतया षोडश्या कलया<br>
सर्वमिदं प्राणभृदनुप्रविश्य ततः प्रातर्जायते । तस्मादेताँ<br>
रात्रिं प्राणभृतः प्राणं न विच्छिन्द्यादपि कृकलासस्यैतस्या एव<br>
देवताया अपचित्यै ॥ १४॥ अपचित्यै</p>
<pre><code>      मन्त्र १५[I.v.15]  
</code></pre>
<p>यो वै स संवत्सरः प्रजापतिः षोडशकलोऽयमेव स<br>
योऽयमेवंवित्पुरुषस्तस्य वित्तमेव पञ्चदश कला आत्मैवास्य<br>
षोडशी कला । स वित्तेनैवाऽऽ च पूर्यतेऽप च क्षीयते ।<br>
तदेतन्नभ्यं यदयमात्मा प्रधिर्वित्तम् । तस्माद्यद्यपि सर्वज्यानिं<br>
जीयत आत्मना चेज्जीवति प्रधिनाऽगादित्येवाऽऽहुः ॥ १५॥</p>
<pre><code>      मन्त्र १६[I.v.16]  
</code></pre>
<p>अथ त्रयो वाव लोकाः मनुष्यलोका पितृलोको देवलोक इति । सोऽयं<br>
मनुष्यलोकः पुत्रेणैव जय्यो नान्येन कर्मणा कर्मणा पितृलोको विद्यया<br>
देवलोको देवलोको वै लोकानाँ श्रेष्ठस्तस्माद्विद्यां प्रशँसन्ति ॥ १६॥</p>
<pre><code>      मन्त्र १७[I.v.17]  
</code></pre>
<p>अथातः सम्प्रत्तिर्यदा प्रैष्यन्मन्यतेऽथ पुत्रमाह त्वं ब्रह्म<br>
त्वं यज्ञस्त्वं लोक इति । स पुत्रः प्रत्याहाहं ब्रह्माहं यज्ञो<br>
ऽहम् लोक इति । यद्वै किञ्चानूक्तं तस्य सर्वस्य ब्रह्मेत्येकता ।<br>
ये वै के च यज्ञास्तेषाँ सर्वेषां यज्ञ इत्येकता ।<br>
ये वै केच लोकास्तेषाँ सर्वेषां लोक इत्येकतैतावद्वा<br>
इदँ सर्वमेतन्मा सर्वँ सन्नयमितोऽभुनजदिति ।<br>
तस्मात् पुत्रमनुशिष्टं लोक्यमाहुस्तस्मादेनमनुशासति । स<br>
यदैवंविदस्माल्लोकात्प्रैत्यथैभिरेव प्राणैः सह पुत्रमाविशति ।<br>
स यद्यनेन किञ्चिदक्ष्णयाऽकृतं भवति तस्मादेनँ<br>
सर्वस्मात्पुत्रो मुञ्चति । तस्मात् पुत्रो नाम । स पुत्रेणैवास्मिंॅल्लोके<br>
प्रतितिष्ठत्यथैनमेते दैवाः प्राणा अमृता आविशन्ति ॥ १७॥</p>
<pre><code>      मन्त्र १८[I.v.18]  
</code></pre>
<p>पृथिव्यै चैनमग्नेश्च दैवी वागाविशति । सा वै दैवी वाग्यया<br>
यद्यदेव वदति तत्तद्भवति ॥ १८॥</p>
<pre><code>      मन्त्र १९[I.v.19]  
</code></pre>
<p>दिवश्चैनमादित्याच्च दैवं मन आविशति । तद्वै दैवं मनो<br>
येनाऽऽनन्द्येव भवत्यथो न शोचति ॥ १९॥</p>
<pre><code>      मन्त्र २०[I.v.20]  
</code></pre>
<p>अद्भ्यश्चैनं चन्द्रमसश्च दैवः प्राण आविशति । स वै दैवः<br>
प्राणो यः सञ्चरँश्चासञ्चरँश्च न व्यथतेऽथो<br>
न रिष्यति । स एवंवित्सर्वेषां भूतानामात्मा भवति । यथैषा<br>
देवतैवँ स यथैतां देवताँ सर्वाणि भूतान्यवन्त्येवँ<br>
हैवंविदँ सर्वाणि भूतान्यवन्ति । यदु किञ्चेमाः प्रजाः<br>
शोचन्त्यमैवाऽऽसां तद्भवति पुण्यमेवामुं गच्छति न ह वै<br>
देवान्पापं गच्छति ॥ २०॥</p>
<pre><code>      मन्त्र २१[I.v.21]  
</code></pre>
<p>अथातो व्रतमीमाँसा । प्रजापतिर्ह कर्माणि ससृजे । तानि<br>
सृष्टान्यन्योऽन्येनास्पर्धन्त वदिष्याम्येवाहमिति वाग्दध्रे<br>
द्रक्ष्याम्यहमिति चक्षुः श्रोष्याम्यहमिति श्रोत्रम् । एवमन्यानि<br>
कर्माणि यथाकर्म । तानि मृत्युः श्रमो भूत्वोपयेमे तान्याप्नोत्<br>
तान्याप्त्वा मृत्युरवारुन्ध । तस्माच्छ्राम्यत्येव वाक् श्राम्यति<br>
चक्षुः श्राम्यति श्रोत्रमथेममेव नाऽऽप्नोद् योऽयं<br>
मध्यमः प्राणस्तानि ज्ञातुं दध्रिरेऽयं वै नः श्रेष्ठो<br>
यः सञ्चरँश्चासञ्चरँश्च न व्यथतेऽथो न<br>
रिष्यति । हन्तास्यैव सर्वे रूपमसामेति । त एतस्यैव सर्वे<br>
रूपमभवँस्तस्मादेत एतेनाऽऽख्यायन्ते प्राणा इति । तेन ह वाव<br>
तत्कुलमाचक्षते यस्मिन्कुले भवति य एवं वेद । य उ हैवंविदा<br>
स्पर्धतेऽनुशुष्यत्यनुशुष्य हैवान्ततो म्रियत इत्यध्यात्मम् ॥ २१॥</p>
<pre><code>      मन्त्र २२[I.v.22]  
</code></pre>
<p>अथाधिदैवतं ज्वलिष्याम्येवाहमित्यग्निर्दध्रे तप्स्याम्यहमित्यादित्यो<br>
भास्याम्यहमिति चन्द्रमा एवमन्या देवता यथादैवतँ । स<br>
यथैषां प्राणानां मध्यमः प्राण एवमेतासां देवतानां वायुर्निम्लोचन्ति<br>
ह्यन्या देवता न वायुः । सैषाऽनस्तमिता देवता यद्वायुः ॥ २२॥</p>
<pre><code>      मन्त्र २३[I.v.23]  
</code></pre>
<p>अथैष श्लोको भवति यतश्चोदेति सूर्योऽस्तं यत्र च गच्छतीति<br>
प्राणाद्वा एष उदेति प्राणेऽस्तमेति तं देवाश्चक्रिरे धर्मँ,<br>
स एवाद्य स उ श्व इति । यद्वा एतेऽमुर्ह्यध्रियन्त तदेवाप्यद्य<br>
कुर्वन्ति । तस्मादेकमेव व्रतं चरेत् प्राण्याच्चैवापान्याच्च नेन्मा<br>
पाप्मा मृत्युराप्नवदिति । यद्यु चरेत् समापिपयिषेत् तेनो एतस्यै<br>
देवतायै सायुज्यँ सलोकतां जयति ॥ २३॥</p>
<p>इति पञ्चमं ब्राह्मणम् ॥</p>
<p>अथ षष्ठं ब्राह्मणम् ।</p>
<pre><code>      मन्त्र १[I.vi.1]  
</code></pre>
<p>त्रयं वा इदं नाम रूपं कर्म । तेषां नाम्नां वागित्येतदेषामुक्थमतो<br>
हि सर्वाणि नामान्युत्तिष्ठन्ति । एतदेषाँ सामैतद्धि सर्वैर्नामभिः<br>
सममेतदेषां ब्रह्मैतद्धि सर्वाणि नामानि बिभर्ति ॥ १॥</p>
<pre><code>      मन्त्र २[I.vi.2]  
</code></pre>
<p>अथ रूपाणां चक्षुरित्येतदेषामुक्थमतो हि सर्वाणि रूपाण्युत्तिष्ठन्ति ।<br>
एतदेषाँ सामैतद्धि सर्वै रूपैः समम् । एतदेषां ब्रह्मैतद्धि<br>
सर्वाणि रूपाणि बिभर्ति ॥ २॥</p>
<pre><code>      मन्त्र ३[I.vi.3]  
</code></pre>
<p>अथ कर्मणामात्मेत्येतदेषामुक्थमतो हि सर्वाणि<br>
कर्माण्युत्तिष्ठन्त्येतदेषाँ सामैतद्धि सर्वैः कर्मभिः समं<br>
एतदेषां ब्रह्मैतद्धि सर्वाणि कर्माणि बिभर्ति । तदेतत्त्रयँ<br>
सदेकमयमात्माऽऽत्मो एकः सन्नेतत्त्रयम् । तदेतदमृतँ सत्येन<br>
छन्नम् । प्राणो वा अमृतं नामरूपे सत्यं ताभ्यामयं प्राणश्छन्नः ॥ ३॥</p>
<p>इति षष्ठं ब्राह्मणम् ॥</p>
<p>॥ इति बृहदारण्यकोपनिषदि प्रथमोऽध्यायः ॥</p>
<p>अथ द्वितीयोऽध्यायः ।</p>
<p>अथ प्रथमं ब्राह्मणम् ।</p>
<pre><code>      मन्त्र १[II.i.1]  
</code></pre>
<p>ॐ दृप्तबालाकिर्हानूचानो गार्ग्य आस । स होवाचाजातशत्रुं काश्यं<br>
ब्रह्म ते ब्रवाणीति । स होवाचाजातशत्रुः सहस्रमेतस्यां वाचि दद्मो<br>
जनको जनक इति वै जना धावन्तीति ॥ १॥</p>
<pre><code>      मन्त्र २[II.i.2]  
</code></pre>
<p>स होवाच गार्ग्यो य एवासावादित्ये पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठा । अतिष्ठाः सर्वेषां<br>
भूतानां मूर्धा राजेति वा अहमेतमुपास इति । स य एतमेवमुपास्ते<br>
ऽतिष्ठाः सर्वेषां भूतानां मूर्धा राजा भवति ॥ २॥</p>
<pre><code>      मन्त्र ३[II.i.3]  
</code></pre>
<p>स होवाच गार्ग्यो य एवासौ चन्द्रे पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठा । बृहन् पाण्डरवासाः<br>
सोमो राजेति वा अहमेतमुपास इति । स य एतमेवमुपास्तेऽहरहर्ह<br>
सुतः प्रसुतो भवति नास्यान्नं क्षीयते ॥ ३॥</p>
<pre><code>      मन्त्र ४[II.i.4]  
</code></pre>
<p>स होवाच गार्ग्यो य एवासौ विद्युति पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठास्तेजस्वीति वा अहमेतमुपास<br>
इति । स य एतमेवमुपास्ते तेजस्वी ह भवति तेजस्विनी हास्य प्रजा<br>
भवति ॥ ४॥</p>
<pre><code>      मन्त्र ५[II.i.5]  
</code></pre>
<p>स होवाच गार्ग्यो य एवायमाकाशे पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठाः । पूर्णमप्रवर्तीति<br>
वा अहमेतमुपास इति । स य एतमेवमुपास्ते पूर्यते प्रजया<br>
पशुभिर्नास्यास्माल्लोकात्प्रजोद्वर्तते ॥ ५॥</p>
<pre><code>      मन्त्र ६[II.i.6]  
</code></pre>
<p>स होवाच गार्ग्यो य एवायं वायौ पुरुष एतमेवाहं ब्रह्मोपास<br>
इति । स होवाचाजातशत्रुर्मा मैतस्मिन्संवदिष्ठा । इन्द्रो<br>
वैकुण्ठोऽपराजिता सेनेति वा अहमेतमुपास इति । स य एतमेवमुपास्ते<br>
जिष्णुर्हापराजिष्णुर्भवत्यन्यतस्त्यजायी ॥ ६॥</p>
<pre><code>      मन्त्र ७[II.i.7]  
</code></pre>
<p>स होवाच गार्ग्यो य एवायमग्नौ पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठा । विषासहिरिति<br>
वा अहमेतमुपास इति । स य एतमेवमुपास्ते विषासहिर्ह भवति<br>
विषासहिर्हास्य प्रजा भवति ॥ ७॥</p>
<pre><code>      मन्त्र ८[II.i.8]  
</code></pre>
<p>स होवाच गार्ग्यो य एवायमप्सु पुरुष एतमेवाहं ब्रह्मोपास<br>
इति । स होवाचाजातशत्रुर्मा मैतस्मिन्संवदिष्ठाः । प्रतिरूप<br>
इति वा अहमेतमुपास इति । स य एतमेवमुपास्ते प्रतिरूपँ<br>
हैवैनमुपगच्छति नाप्रतिरूपमथो प्रतिरूपोऽस्माज्जायते ॥ ८॥</p>
<pre><code>      मन्त्र ९[II.i.9]  
</code></pre>
<p>स होवाच गार्ग्यो य एवायमादर्शे पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठा । रोचिष्णुरिति<br>
वा अहमेतमुपास इति । स य एतमेवमुपास्ते रोचिष्णुर्ह<br>
भवति रोचिष्णुर्हास्य प्रजा भवत्यथो यैः सन्निगच्छति<br>
सर्वाँस्तानतिरोचते ॥ ९॥</p>
<pre><code>      मन्त्र १०[II.i.10]  
</code></pre>
<p>स होवाच गार्ग्यो य एवायं यन्तं पश्चाछब्दोऽनूदेत्येतमेवाहं<br>
ब्रह्मोपास इति । स होवाचाजातशत्रुर्मा मैतस्मिन्संवदिष्ठा । असुरिति<br>
वा अहमेतमुपास इति । स य एतमेवमुपास्ते सर्वँ हैवास्मिल्ँलोक<br>
आयुरेति नैनं पुरा कालात्प्राणो जहाति ॥ १०॥</p>
<pre><code>      मन्त्र ११[II.i.11]  
</code></pre>
<p>स होवाच गार्ग्यो य एवायं दिक्षु पुरुष एतमेवाहं ब्रह्मोपास इति ।<br>
स होवाचाजातशत्रुर्मा मैतस्मिन्संवदिष्ठा । द्वितीयोऽनपग इति<br>
वा अहमेतमुपास इति । स य एतमेवमुपास्ते द्वितीयवान्ह भवति नास्माद्<br>
गणश्छिद्यते ॥ ११॥</p>
<pre><code>      मन्त्र १२[II.i.12]  
</code></pre>
<p>स होवाच गार्ग्यो य एवायं छायामयः पुरुष एतमेवाहं ब्रह्मोपास<br>
इति । स होवाचाजातशत्रुर्मा मैतस्मिन्संवदिष्ठा । मृत्युरिति वा<br>
अहमेतमुपास इति । स य एतमेवमुपास्ते सर्वँ हैवास्मिल्ँलोक<br>
आयुरेति नैनं पुरा कालान्मृत्युरागच्छति ॥ १२॥</p>
<pre><code>      मन्त्र १३[II.i.13]  
</code></pre>
<p>स होवाच गार्ग्यो य एवायमात्मनि पुरुष एतमेवाहं ब्रह्मोपास इति । स<br>
होवाचाजातशत्रुर्मा मैतस्मिन्संवदिष्ठा आत्मन्वीति वा अहमेतमुपास इति ।<br>
स य एतमेवमुपास्त आत्मन्वी ह भवत्यात्मन्विनी हास्य प्रजा भवति ।<br>
स ह तूष्णीमास गार्ग्यः ॥ १३॥</p>
<pre><code>      मन्त्र १४[II.i.14]  
</code></pre>
<p>स होवाचाजातशत्रुरेतावन्नू ३ इत्येतावद्धीति । नैतावता विदितं<br>
भवतीति । स होवाच गार्ग्य उप त्वा यानीति ॥ १४॥</p>
<pre><code>      मन्त्र १५[II.i.15]  
</code></pre>
<p>स होवाचाजातशत्रुः प्रतिलोमं चैतद्यद्ब्राह्मणः<br>
क्षत्रियमुपेयाद् ब्रह्म मे वक्ष्यतीति । व्येव त्वा<br>
ज्ञपयिष्यामीति । तं पाणावादायोत्तस्थौ । तौ ह पुरुषँ<br>
सुप्तमाजग्मतुस्तमेतैर्नामभिरामन्त्रयाञ्चक्रे बृहन्पाण्डरवासः<br>
सोम राजन्निति । स नोत्तस्थौ । तं पाणिनाऽऽपेषं बोधयाञ्चकार ।<br>
स होत्तस्थौ ॥ १५॥</p>
<pre><code>      मन्त्र १६[II.i.16]  
</code></pre>
<p>स होवाचाजातशत्रुर्यत्रैष एतत् सुप्तोऽभूद् य एष विज्ञानमयः<br>
पुरुषः क्वैष तदाऽभूत् कुत एतदागादिति । तदु ह न मेने गार्ग्यः ॥ १६॥</p>
<pre><code>      मन्त्र १७[II.i.17]  
</code></pre>
<p>स होवाचाजातशत्रुर्यत्रैष एतत्।सुप्तोऽभूद् य एष विज्ञानमयः<br>
पुरुषस्तदेषां प्राणानां विज्ञानेन विज्ञानमादाय य एषोऽन्तर्हृदय<br>
आकाशस्तस्मिञ्छेते । तानि यदा गृह्णाति अथ हैतत्पुरुषः<br>
स्वपिति नाम । तद्गृहीत एव प्राणो भवति गृहीता वाग् गृहीतं<br>
चक्षुर्गृहीतँ श्रोत्रं गृहीतं मनः ॥ १७॥</p>
<pre><code>      मन्त्र १८[II.i.18]  
</code></pre>
<p>स यत्रैतत्स्वप्न्यया चरति ते हास्य लोकास्तदुतेव महाराजो<br>
भवत्युतेव महाब्राह्मण उतेवोच्चावचं निगच्छति । स यथा<br>
महाराजो जानपदान्गृहीत्वा स्वे जनपदे यथाकामं परिवर्तेतैवमेवैष<br>
एतत्प्राणान्गृहीत्वा स्वे शरीरे यथाकामं परिवर्तते ॥ १८॥ गृहीत्वा<br>
स्वे शरीरे यथाकामम् परिवर्तते</p>
<pre><code>      मन्त्र १९[II.i.19]  
</code></pre>
<p>अथ यदा सुषुप्तो भवति यदा न कस्यचन वेद हिता नाम नाड्यो<br>
द्वासप्ततिः सहस्राणि हृदयात्पुरीततमभिप्रतिष्ठन्ते  । ताभिः<br>
प्रत्यवसृप्य पुरीतति शेते । स यथा कुमारो वा महाराजो वा<br>
महाब्राह्मणो वाऽतिघ्नीमानन्दस्य गत्वा शयीतैवमेवैष एतच्छेते ॥ १९॥</p>
<pre><code>      मन्त्र २०[II.i.20]  
</code></pre>
<p>स यथोर्णभिस्तन्तुनोच्चरेद् यथाऽग्नेः क्षुद्रा विष्फुलिङ्गा<br>
व्युच्चरन्त्येवमेवास्मादात्मनः सर्वे प्राणाः सर्वे लोकाः सर्वे<br>
देवाः सर्वाणि भूतानि व्युच्चरन्ति । सर्वे ॥।  व्युच्चरन्ति<br>
तस्योपनिषत्सत्यस्य सत्यमिति प्राणा वै सत्यं तेषामेष सत्यम् ॥ २०॥</p>
<p>इति प्रथमं ब्राह्मणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १[II.ii.1]  
</code></pre>
<p>यो ह वै शिशुँ साधानँ सप्रत्याधानँ सस्थूणँ<br>
सदामं वेद सप्त ह द्विषतो भ्रातृव्यानवरुणद्ध्ययं वाव<br>
शिशुर्योऽयं मध्यमः प्राणस्तस्येदमेवाऽऽधानमिदं प्रत्याधानं<br>
प्राणः स्थूणाऽन्नं दाम ॥ १॥</p>
<pre><code>      मन्त्र २[II.ii.2]  
</code></pre>
<p>तमेताः सप्ताक्षितय उपतिष्ठन्ते तद्या इमा अक्षल्ँलोहिन्यो<br>
राजयस्ताभिरेनँ रुद्रोऽन्वायत्तोऽथ या अक्षन्नापस्ताभिः पर्जन्यो<br>
या कनीनका तयाऽऽदित्यो यत्कृष्णं, तेनाग्निर्यच्छुक्लं तेनेन्द्रो<br>
ऽधरयैनं वर्तन्या पृथिव्यन्वायत्ता द्यौरुत्तरया । नास्यान्नं<br>
क्षीयते य एवं वेद ॥ २॥</p>
<pre><code>      मन्त्र ३[II.ii.3]  
</code></pre>
<p>तदेष श्लोको भवति । अर्वाग्बिलश्चमस ऊर्ध्वबुध्नस्तस्मिन्यशो<br>
निहितं विश्वरूपम् । तस्याऽऽसत ऋषयः सप्त तीरे वागष्टमी<br>
ब्रह्मणा संविदानेति । अर्वाग्बिलश्चमस ऊर्ध्वबुध्न इतीदं तच्छिरः<br>
एष ह्यर्वाग्बिलश्चमस ऊर्ध्वबुध्नः । तस्मिन्यशो निहितं<br>
विश्वरूपमिति प्राणा वै यशो निहितं विश्वरूपं प्राणानेतदाह ।<br>
तस्याऽऽसत ऋषयः सप्त तीर इति प्राणा वा ऋषयः प्राणाणेतदाह ।<br>
वागष्टमी ब्रह्मणा संविदानेति वाग्घ्यष्टमी ब्रह्मणा संवित्ते ॥ ३॥</p>
<pre><code>      मन्त्र ४[II.ii.4]  
</code></pre>
<p>इमावेव गोतमभरद्वाजावयमेव गोतमोऽयं भरद्वाज इमावेव<br>
विश्वामित्रजमदग्नी अयमेव विश्वामित्रोऽयं जमदग्निरिमावेव<br>
वसिष्ठकश्यपावयमेव वसिष्ठोऽयं कश्यपो वागेवात्रिर्वाचा<br>
ह्यन्नमद्यतेऽत्तिर्ह वै नामैतद्यदत्रिरिति । सर्वस्यात्ता भवति<br>
सर्वमस्यान्नं भवति य एवं वेद ॥ ४॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १[II.iii.1]  
</code></pre>
<p>द्वे वाव ब्रह्मणो रूपे मूर्तं चैवामूर्तं च मर्त्यं चामृतं च<br>
स्थितं च यच्च सच्च त्यच्च ॥ १॥</p>
<pre><code>      मन्त्र २[II.iii.2]  
</code></pre>
<p>तदेतन्मूर्तं यदन्यद्वायोश्चान्तरिक्षाच्चैतन्मर्त्यमेतत्स्थितं<br>
एतत्सत् । तस्यैतस्य मूर्तस्यैतस्य मर्त्यस्यैतस्य स्थितस्यैतस्य<br>
सत एष रसो य एष तपति सतो ह्येष रसः ॥ २॥</p>
<pre><code>      मन्त्र ३[II.iii.3]  
</code></pre>
<p>अथामूर्तं वायुश्चान्तरिक्षं चैतदमृतमेतद्यदेतत्त्यत्<br>
तस्यैतस्यामूर्तस्यै तस्यामृतस्यैतस्य यत एतस्य त्यस्यैष रसो<br>
य एष एतस्मिन्मण्डले पुरुषस्तस्य ह्येष रस । इत्यधिदैवतम् ॥ ३॥</p>
<pre><code>      मन्त्र ४[II.iii.4]  
</code></pre>
<p>अथाध्यात्ममिदमेव मूर्तं यदन्यत्प्राणाच्च यश्चायमन्तरात्मन्नाकाश<br>
एतन्मर्त्यमेतत्स्थितमेतत्सत् तस्यैतस्य मूर्तस्यै तस्य<br>
मर्त्यस्यैतस्य स्थितस्यैतस्य सत एष रसो यच्चक्षुः सतो ह्येष<br>
रसः ॥ ४॥</p>
<pre><code>      मन्त्र ५[II.iii.5]  
</code></pre>
<p>अथामूर्तं प्राणश्च यश्चायमन्तरात्मन्नाकाश एतदमृतमेतद्यद्<br>
एतत्त्यं तस्यैतस्यामूर्तस्यैतस्यामृतस्यैतस्य यत एतस्य त्यस्यैष<br>
रसो योऽयं दक्षिणेऽक्षन्पुरुषस्त्यस्य ह्येष रसः ॥ ५॥</p>
<pre><code>      मन्त्र ६[II.iii.6]  
</code></pre>
<p>तस्य हैतस्य पुरुषस्य रूपम् । यथा माहारजनं वासो यथा पाण्ड्वाविकं<br>
यथेन्द्रगोपो यथाऽग्न्यर्चिर्यथा पुण्डरीकं यथा सकृद्विद्युत्तँ ।<br>
सकृद्विद्युत्तेव ह वा अस्य श्रीर्भवति य एवं वेदा थात आदेशो<br>
नेति नेति न ह्येतस्मादिति नेत्यन्यत् परमस्त्यथ नामधेयँ सत्यस्य<br>
सत्यमिति प्राणा वै सत्यं तेषामेष सत्यम् ॥ ६॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्राह्मणम् ।</p>
<pre><code>      मन्त्र १[II.iv.1]  
</code></pre>
<p>मैत्रेयीति होवाच याज्ञवल्क्य उद्यास्यन्वा अरेऽहमस्मात्स्थानादस्मि ।<br>
हन्त तेऽनया कात्यायन्याऽन्तं करवाणीति ॥ १॥</p>
<pre><code>      मन्त्र २[II.iv.2]  
</code></pre>
<p>सा होवाच मैत्रेयी यन्नु म इयं भगोः सर्वा पृथिवी वित्तेन<br>
पूर्णा स्यात् कथं तेनामृता स्यामिति । नेति होवाच याज्ञवल्क्यो<br>
यथैवोपकरणवतां जीवितं तथैव ते जीवितँ स्यादमृतत्वस्य<br>
तु नाऽऽशाऽस्ति वित्तेनेति ॥ २॥</p>
<pre><code>      मन्त्र ३[II.iv.3]  
</code></pre>
<p>सा होवाच मैत्रेयी येनाहं नामृता स्यां किमहं तेन कुर्याम् । यदेव<br>
भगवान्वेद तदेव मे ब्रूहीति ॥ ३॥</p>
<pre><code>      मन्त्र ४[II.iv.4]  
</code></pre>
<p>स होवाच याज्ञवल्क्यः प्रिया बतारे नः सती प्रियं भाषस एह्यास्स्व<br>
व्याख्यास्यामि ते । व्याचक्षाणस्य तु मे निदिध्यासस्वेति ॥ ४॥</p>
<pre><code>      मन्त्र ५[II.iv.5]  
</code></pre>
<p>स होवाच न वा अरे पत्युः कामाय पतिः प्रियो भवत्यात्मनस्तु कामाय<br>
पतिः प्रियो भवति । न वा अरे जायायै कामाय जाया प्रिया भवत्यात्मनस्तु<br>
कामाय जाया प्रिया भवति । न वा अरे पुत्राणां कामाय पुत्राः प्रिया<br>
भवन्त्यात्मनस्तु कामाय पुत्राः प्रिया भवन्ति । न वा अरे वित्तस्य<br>
कामाय वित्तं प्रियं भवत्यात्मनस्तु कामाय वित्तं प्रियं भवति ।<br>
न वा अरे ब्रह्मणः कामाय ब्रह्म प्रियं भवत्यात्मनस्तु कामाय<br>
ब्रह्म प्रियं भवति । न वा अरे क्षत्रस्य कामाय क्षत्रं प्रियं<br>
भवत्यात्मनस्तु कामाय क्षत्रं प्रियं भवति । न वा अरे लोकानां<br>
कामाय लोकाः प्रिया भवन्त्यात्मनस्तु कामाय लोकाः प्रिया भवन्ति । न<br>
वा अरे देवानां कामाय देवाः प्रिया भवन्त्यात्मनस्तु कामाय देवाः प्रिया<br>
भवन्ति । न वा अरे भूतानां कामाय भूतानि प्रियाणि भवन्त्यात्मनस्तु<br>
कामाय भूतानि प्रियाणि भवन्ति । न वा अरे सर्वस्य कामाय सर्वं प्रियं<br>
भवत्यात्मनस्तु कामाय सर्वं प्रियं भवत्यात्मा वा अरे द्रष्टव्यः<br>
श्रोतव्यो मन्तव्यो निदिध्यासितव्यो । मैत्रेय्यात्मनो वा अरे दर्शनेन<br>
श्रवणेन मत्या विज्ञानेनेदँ सर्वं विदितम् ॥ ५॥</p>
<pre><code>      मन्त्र ६[II.iv.6]  
</code></pre>
<p>ब्रह्म तं परादाद्योऽन्यत्राऽऽत्मनो ब्रह्म वेद क्षत्रं तं<br>
परादाद्योऽन्यत्राऽऽत्मनः क्षत्रं वेद लोकास्तं परादुर्योऽन्यत्रात्मनो<br>
लोकान्वेद देवास्तं परादुर्योऽन्यत्रात्मनो देवान्वेद भूतानि तं<br>
परादुर्योऽन्यत्रात्मनो भूतानि वेद सर्वं तं परादाद् योऽन्यत्रात्मनः<br>
सर्वं वेदेदं ब्रह्मेदं क्षत्रमिमे लोका इमे देवा इमानि भूतानीदँ<br>
सर्वं यदयमात्मा ॥ ६॥</p>
<pre><code>      मन्त्र ७[II.iv.7]  
</code></pre>
<p>स यथा दुन्दुभेर्हन्यमानस्य न बाह्याञ्छब्दाञ्छक्नुयाद् ग्रहणाय<br>
दुन्दुभेस्तु ग्रहणेन दुन्दुभ्याघातस्य वा शब्दो गृहीतः ॥ ७॥</p>
<pre><code>      मन्त्र ८[II.iv.8]  
</code></pre>
<p>स यथा शङ्खस्य ध्मायमानस्य न बाह्याञ्छब्दाञ्छक्नुयाद् ग्रहणाय<br>
शङ्खस्य तु ग्रहणेन शङ्खध्मस्य वा शब्दो गृहीतः ॥ ८॥</p>
<pre><code>      मन्त्र ९[II.iv.9]  
</code></pre>
<p>स यथा वीणायै वाद्यमानायै न बाह्याञ्छब्दाञ्छक्नुयाद् ग्रहणाय<br>
वीणायै तु ग्रहणेन वीणावादस्य वा शब्दो गृहीतः ॥ ९॥</p>
<pre><code>      मन्त्र १०[II.iv.10]  
</code></pre>
<p>स यथाऽऽर्द्रैधाग्नेरभ्याहितात्पृथग्धूमा विनिश्चरन्त्येवं<br>
वा अरेऽस्य महतो भूतस्य निःश्वसितमेतद् यदृग्वेदो यजुर्वेदः<br>
सामवेदोऽथर्वाङ्गिरस इतिहासः पुराणं विद्या उपनिषदः श्लोकाः<br>
सूत्राण्यनुव्याख्यानानि व्याख्यानान्य्सामवेदसथर्वाङ्गिरससितिहासस्पुराणं<br>
विद्यासुपनिषदस्श्लोकास्सूत्राणि अनुव्याख्यानानि व्याख्याननि अस्यैवैतानि<br>
निःश्वसितानि ॥ १०॥</p>
<pre><code>      मन्त्र ११[II.iv.11]  
</code></pre>
<p>स यथा सर्वासामपाँ समुद्र एकायनमेवँ सर्वेषाँ<br>
स्पर्शानां त्वगेकायनमेवँ सर्वेषां गन्धानां नासिकैकायनं<br>
एवँ सर्वेषाँ रसानां जिह्वैकायनमेवँ सर्वेषाँ<br>
रूपाणां चक्षुरेकायनमेवँ सर्वेषाँ शब्दानाँ<br>
श्रोत्रमेकायनमेवँ सर्वेषाँ सङ्कल्पानां मन एकायनं<br>
एवँ सर्वासां विद्यानाँ हृदयमेकायनमेवँ सर्वेषां<br>
कर्मणाँ हस्तावेकायनमेवँ सर्वेषामानन्दानामुपस्थ एकायनं<br>
एवँ सर्वेषां विसर्गाणां पायुरेकायनमेवँ सर्वेषामध्वनां<br>
पादावेकायनमेवँ सर्वेषां वदानां वागेकायनम् ॥ ११॥</p>
<pre><code>      मन्त्र १२[II.iv.12]  
</code></pre>
<p>स यथा सैन्धवखिल्य उदके प्रास्त उदकमेवानुविलीयेत न<br>
हास्योद्ग्रहणायेव न हास्योद्ग्रहणायैव स्याद् यतो यतस्त्वाददीत<br>
लवणमेवैवं वा अर इदं महद् भूतमनन्तमपारं विज्ञानघन<br>
एवैतेभ्यो भूतेभ्यः समुत्थाय एतेभ्यस्भूतेभ्यस्समुत्थाय<br>
तान्येवानुविनश्यति न प्रेत्य सञ्ज्ञाऽस्तीत्यरे ब्रवीमीति होवाच<br>
याज्ञवल्क्यः ॥ १२॥</p>
<pre><code>      मन्त्र १३[II.iv.13]  
</code></pre>
<p>सा होवाच मैत्रेय्यत्रैव मा भगवानमूमुहद् न प्रेत्य सञ्ज्ञाऽस्तीति ।<br>
स होवाच न वा अरेऽहं मोहं ब्रवीम्यलं वा अर इदं विज्ञानाय ॥ १३॥</p>
<pre><code>      मन्त्र १४[II.iv.14]  
</code></pre>
<p>यत्र हि द्वैतमिव भवति तदितर इतरं जिघ्रति तदितर इतरं<br>
पश्यति तदितर इतरँ शृणोति तदितर इतरमभिवदति तदितर<br>
इतरं मनुते तदितर इतरं विजानाति । यत्र वा अस्य सर्वमात्मैवाभूत्<br>
तत्केन कं जिघ्रेत् तत्केन कं पश्येत् तत्केन कँ शृणुयात् तत्केन<br>
कमभिवदेत् तत्केन कं मन्वीत तत्केन कं विजानीयात् । येनेदँ<br>
सर्वं विजानाति तं केन विजानीयाद् विज्ञातारमरे केन विजानीयादिति ॥ १४॥</p>
<p>इति चतुर्थं ब्राह्मणम् ॥</p>
<p>अथ पञ्चमं ब्राह्मणम् ।</p>
<pre><code>      मन्त्र १[II.v.1]  
</code></pre>
<p>इयं पृथिवी सर्वेषां भूतानां मध्वस्यै पृथिव्यै सर्वाणि<br>
भूतानि मधु यश्चायमस्यां पृथिव्यां तेजोमयोऽमृतमयः<br>
पुरुषो यश्चायमध्यात्मँ शारीरस्तेजोमयोऽमृतमयः पुरुषः<br>
अमृतमयस्पुरुषसयमेव स योऽयमात्मेदममृतमिदं ब्रह्मेदँ<br>
सर्वम् ॥ १॥</p>
<pre><code>      मन्त्र २[II.v.2]  
</code></pre>
<p>इमा आपः सर्वेषां भूतानां मध्वसामपाँ सर्वाणि भूतानि मधु<br>
यश्चायमास्वप्सु तेजोमयोऽमृतमयः पुरुषः यश्चायमध्यात्मँ<br>
रैतसस्तेजोमयोऽमृतमयः पुरुषोऽयमेव स योऽयमात्मेदममृतं<br>
इदं ब्रह्मेदँ सर्वम् ॥ २॥</p>
<pre><code>      मन्त्र ३[II.v.3]  
</code></pre>
<p>अयमग्निः सर्वेषां भूतानां मध्वस्याग्नेः सर्वाणि भूतानि मधु<br>
यश्चायमस्मिन्नग्नौ तेजोमयोऽमृतमयः पुरुषो यश्चायमध्यात्मं<br>
वाङ्मयस्तेजोमयोऽमृतमयः पुरुषोऽयमेव स योऽयमात्मेदममृतं<br>
इदं ब्रह्मेदँ सर्वम् ॥ ३॥</p>
<pre><code>      मन्त्र ४[II.v.4]  
</code></pre>
<p>अयं वायुः सर्वेषां भूतानां मध्वस्य वायोः सर्वाणि भूतानि मधु<br>
यश्चायमस्मिन्वायौ तेजोमयोऽमृतमयः पुरुषो यश्चायमध्यात्मं<br>
प्राणस्तेजोमयोऽमृतमयः पुरुषोऽयमेव स योऽयमात्मेदममृतम्।<br>
इदं ब्रह्मेदँ सर्वम् ॥ ४॥</p>
<pre><code>      मन्त्र ५[II.v.5]  
</code></pre>
<p>अयमादित्यः सर्वेषां भूतानां मध्वस्याऽऽदित्यस्य सर्वाणि<br>
भूतानि मधु यश्चायमस्मिन्नादित्ये तेजोमयोऽमृतमयः पुरुषो<br>
यश्चायमध्यात्मं चाक्षुषस्तेजोमयोऽमृतमयः पुरुषोऽयमेव<br>
स योऽयमात्मेदममृतमिदं ब्रह्मेदँ सर्वम् ॥ ५॥</p>
<pre><code>      मन्त्र ६[II.v.6]  
</code></pre>
<p>इमा दिशः सर्वेषां भूतानां मध्वासां दिशाँ सर्वाणि भूतानि मधु<br>
यश्चायमासु दिक्षु तेजोमयोऽमृतमयः पुरुषो यश्चायमध्यात्मँ<br>
श्रौत्रः प्रातिश्रुत्कस्तेजोमयोऽमृतमयः पुरुषोऽयमेव स<br>
योऽयमात्मेदममृतमिदं ब्रह्मेदँ सर्वम् ॥ ६॥</p>
<pre><code>      मन्त्र ७[II.v.7]  
</code></pre>
<p>अयं चन्द्रः सर्वेषां भूतानां मध्वस्य चन्द्रस्य सर्वाणि<br>
भूतानि मधु यश्चायमस्मिंश्चन्द्रे तेजोमयोऽमृतमयः पुरुषो<br>
यश्चायमध्यात्मं मानसस्तेजोमयोऽमृतमयः पुरुषोऽयमेव स<br>
योऽयमात्मेदममृतमिदं ब्रह्मेदँ सर्वम् ॥ ७॥</p>
<pre><code>      मन्त्र ८[II.v.8]  
</code></pre>
<p>इयं विद्युत्सर्वेषां भूतानं मध्वस्यै विद्युतः सर्वाणि भूतानि मधु<br>
यश्चायमस्यां विद्युति तेजोमयोऽमृतमयः पुरुषो यश्चायमध्यात्मं<br>
तैजसस्तेजोमयोऽमृतमयः पुरुषोऽयमेव स योऽयमात्मेदममृतं<br>
इदं ब्रह्मेदँ सर्वम् ॥ ८॥</p>
<pre><code>      मन्त्र ९[II.v.9]  
</code></pre>
<p>अयँ स्तनयित्नुः सर्वेषां भूतानां मध्वस्य स्तनयित्नोः सर्वाणि<br>
भूतानि मधु यश्चायमस्मिन्स्तनयित्नौ तेजोमयोऽमृतमयः पुरुषो<br>
यश्चायमध्यात्मँ शाब्दः सौवरस्तेजोमयोऽमृतमयः पुरुषो<br>
ऽयमेव स योऽयमात्मेदममृतमिदं ब्रह्मेदँ सर्वम् ॥ ९॥</p>
<pre><code>      मन्त्र १०[II.v.10]  
</code></pre>
<p>अयमाकाशः सर्वेषां भूतानां मध्वस्याऽऽकाशस्य सर्वाणि<br>
भूतानि मधु यश्चायमस्मिन्नाकाशे तेजोमयोऽमृतमयः पुरुषो<br>
यश्चायमध्यात्मँ हृद्याकाशस्तेजोमयोऽमृतमयः पुरुषः<br>
ऽयमेव स योऽयमात्मेदममृतमिदं ब्रह्मेदँ सर्वम् ॥ १०॥</p>
<pre><code>      मन्त्र ११[II.v.11]  
</code></pre>
<p>अयं धर्मः सर्वेषां भूतानां मध्वस्य धर्मस्य सर्वाणि भूतानि मधु<br>
यश्चायमस्मिन्धर्मे तेजोमयोऽमृतमयः पुरुषो यश्चायमध्यात्मं<br>
धार्मस्तेजोमयोऽमृतमयः पुरुषोऽयमेव स योऽयमात्मेदममृतं<br>
इदं ब्रह्मेदँ सर्वम् ॥ ११॥</p>
<pre><code>      मन्त्र १२[II.v.12]  
</code></pre>
<p>इदँ सत्यँ सर्वेषां भूतानां मध्वस्य सत्यस्य सर्वाणि<br>
भूतानि मधु यश्चायमस्मिन्सत्ये तेजोमयोऽमृतमयः पुरुषो<br>
यश्चायमध्यात्मँ सात्यस्तेजोमयोऽमृतमयः पुरुषोऽयमेव स<br>
योऽयमात्मेदममृतमिदं ब्रह्मेदँ सर्वम् ॥ १२॥</p>
<pre><code>      मन्त्र १३[II.v.13]  
</code></pre>
<p>इदं मानुषँ सर्वेषां भूतानां मध्वस्य मानुषस्य सर्वाणि<br>
भूतानि मधु यश्चायमस्मिन्मानुषे तेजोमयोऽमृतमयः पुरुषो<br>
यश्चायमध्यात्मं मानुषस्तेजोमयोऽमृतमयः पुरुषोऽयमेव स<br>
योऽयमात्मेदममृतमिदं ब्रह्मेदँ सर्वम् ॥ १३॥</p>
<pre><code>      मन्त्र १४[II.v.14]  
</code></pre>
<p>अयमात्मा सर्वेषां भूतानां मध्वस्याऽऽत्मनः सर्वाणि भूतानि मधु<br>
यश्चायमस्मिन्नात्मनि तेजोमयोऽमृतमयः पुरुषो यश्चायमात्मा<br>
तेजोमयोऽमृतमयः पुरुषोऽयमेव स योऽयमात्मेदममृतमिदं<br>
ब्रह्मेदँ सर्वम् ॥ १४॥</p>
<pre><code>      मन्त्र १५[II.v.15]  
</code></pre>
<p>स वा अयमात्मा सर्वेषां भूतानामधिपतिः सर्वेषां भूतानाँ<br>
राजा । तद्यथा रथनाभौ च रथनेमौ चाराः सर्वे समर्पिता<br>
एवमेवास्मिन्नात्मनि सर्वाणि भूतानि सर्वे देवाः सर्वे लोकाः सर्वे प्राणाः<br>
सर्व एत आत्मानः समर्पिताः ॥ १५॥</p>
<pre><code>      मन्त्र १६[II.v.16]  
</code></pre>
<p>इदं वै तन्मधु दध्यङ्ङाथर्वणोऽश्विभ्यामुवाच । उवाच<br>
तदेतदृषिः पश्यन्नवोचत् । तद्वां नरा सनये दँस उग्रं<br>
आविष्कृणोमि तन्यतुर्न वृष्टिम् । दध्यङ् ह यन्मध्वाथर्वणो वां<br>
अश्वस्य शीर्ष्णा प्र यदीमुवाचेति ॥ १६॥</p>
<pre><code>      मन्त्र १७[II.v.17]  
</code></pre>
<p>इदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः<br>
पश्यन्नवोचत् । आथर्वणायाश्विनौ दधीचेऽश्व्यँ शिरः<br>
प्रत्यैरयतम् । स वां मधु प्रवोचदृतायन् त्वाष्ट्रं यद् दस्रावपि<br>
कक्ष्यं वामिति ॥ १७॥</p>
<pre><code>      मन्त्र १८[II.v.18]  
</code></pre>
<p>इदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः<br>
पश्यन्नवोचत् पुरश्चक्रे द्विपदः पुरश्चक्रे चतुष्पदः । पुरः<br>
स पक्षी भूत्वा पुरः पुरुष आविशदिति । स वा अयं पुरुषः सर्वासु<br>
पूर्षु पुरिशयो नैनेन किञ्चनानावृतं नैनेन किञ्चनासंवृतम् ॥ १८॥</p>
<pre><code>      मन्त्र १९[II.v.19]  
</code></pre>
<p>इदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः<br>
पश्यन्नवोचत् । रूपँरूपं प्रतिरूपो बभूव तदस्य रूपं<br>
प्रतिचक्षणाय । इन्द्रो मायाभिः पुरुरूप ईयते युक्ता ह्यस्य हरयः<br>
शता दशेतिययं वै हरयोऽयं वै दश च सहस्रणि बहूनि<br>
चानन्तानि च । तदेतद्ब्रह्मापूर्वमनपरमनन्तरमबाह्यमयमात्मा<br>
ब्रह्म सर्वानुभूरित्यनुशासनम् ॥ १९॥</p>
<p>इति पञ्चमं ब्राह्मणम् ॥</p>
<p>अथ षष्ठं ब्राह्मणम् ।</p>
<pre><code>      मन्त्र १[II.vi.1]  
</code></pre>
<p>अथ वँशः पौतिमाष्यो गौपवनाद् गौपवनः पौतिमाष्यात्<br>
पौतिमाष्यो गौपवनाद् गौपवनः कौशिकात् कौशिकः कौण्डिन्यात्<br>
कौण्डिन्यः शाण्डिल्याच्छाण्डिल्यः कौशिकाच्च गौतमाच्च गौतमः ॥ १॥</p>
<pre><code>      मन्त्र २[II.vi.2]  
</code></pre>
<p>आग्निवेश्यादग्निवेश्यः शाण्डिल्याच्चानभिम्लाताच्चानभिम्लात<br>
आनभिम्लातादनभिम्लात अनभिम्लातादनभिम्लातो गौतमाद् गौतमः<br>
सैतवप्राचीनयोग्याभ्याँ, सैतवप्राचीनयोग्यौ पाराशर्यात्<br>
पाराशर्यो भारद्वाजाद् भारद्वाजो भारद्वाजाच्च गौतमाच्च<br>
गौतमो भारद्वाजाद् भारद्वाजः पाराशर्यात् पाराशर्यो वैजवापायनाद्<br>
वैजवापायनः कौशिकायनेः कौशिकायनिः ॥ २॥</p>
<pre><code>      मन्त्र ३[II.vi.3]  
</code></pre>
<p>घृतकौशिकाद् घृतकौशिकः पाराशर्यायणात् पारशर्यायणः<br>
पाराशर्यात् पाराशर्यो जातूकर्ण्याज् जातूकर्ण्य आसुरायणाच्च यास्काच्च्-<br>
ऽऽसुरायणस्त्रैवणेस्त्रैवणिरौपजन्धनेरौपजन्धनिरासुरासुरिर्भारद्वाजाद्<br>
भारद्वाज आत्रेयादत्रेयो माण्टेर्माण्टिर्गौतमाद् गौतमो गौतमाद् गौतमो<br>
वात्स्याद् वात्स्यः शाण्डिल्याच्छाण्डिल्यः कैशोर्यात्काप्यात् कैशोर्यः<br>
काप्यः कुमारहारितात् कुमारहारितो गालवाद् गालवो विदर्भीकौण्डिन्याद्<br>
विदर्भीकौण्डिन्यो वत्सनपातो बाभ्रवाद् वत्सनपाद्बाभ्रवः<br>
पथः सौभरात् पन्थाः सौभरोऽयास्यादाङ्गिरसादयास्य<br>
आङ्गिरस आभूतेस्त्वाष्ट्रादाभूतिस्त्वाष्ट्रो विश्वरूपात्त्वाष्ट्राद्<br>
विश्वरूपस्त्वाष्ट्रोऽश्विभ्यामश्विनौ दधीच आथर्वणाद्<br>
दध्यङ्ङाथर्वणोऽथर्वणो दैवादथर्वा दैवो मृत्योः<br>
प्राध्वँसनान् मृत्युः प्राध्वँसनः प्रध्वँसनात्<br>
प्रध्वँसन एकर्षेः एकर्षिर्विप्रचित्तेर्विप्रचित्तिर्व्यष्टेर्व्यष्टिः<br>
सनारोः सनारुः सनातनात् सनातनः सनगात् सनगः परमेष्ठिनः<br>
परमेष्ठी ब्रह्मणो ब्रह्म स्वयम्भु ब्रह्मणे नमः ॥ ३॥</p>
<p>इति षष्ठं ब्राह्मणम् ॥</p>
<p>॥ इति बृहदारण्यकोपनिषदि द्वितीयोऽध्यायः ॥</p>
<p>अथ तृतीयोध्यायः ॥</p>
<p>अथ प्रथमं ब्राह्मणम् ।</p>
<pre><code>      मन्त्र १   [III.i.1]  
</code></pre>
<p>ॐ जनको ह वैदेहो बहुदक्षिणेन यज्ञेनेजे । तत्र ह कुरुपञ्चालानां<br>
ब्राह्मणा अभिसमेता बभूवुस्तस्य ह जनकस्य वैदेहस्य विजिज्ञासा<br>
बभूव कः स्विदेषां ब्राह्मणानामनूचानतम इति । स ह गवाँ<br>
सहस्रमवरुरोध दशदश पादा एकैकस्याः शृङ्गयोराबद्धा बभूवुः ॥ १॥</p>
<pre><code>      मन्त्र २   [III.i.2]  
</code></pre>
<p>तान्होवाच ब्राह्मणा भगवन्तो यो वो ब्रह्मिष्ठः स एता गा<br>
उदजतामिति । ते ह ब्राह्मणा न दधृषुरथ ह याज्ञवल्क्यः स्वमेव<br>
ब्रह्मचारिणमुवाचैताः सौम्योदज सामश्रवा३ इति । ता होदाचकार ।<br>
ते ह ब्राह्मणाश्चुक्रुधुः कथं नु नो ब्रह्मिष्ठो ब्रुवीतेत्यथ ह<br>
जनकस्य वैदेहस्य होताऽश्वलो बभूव । स हैनं पप्रच्छ त्वं<br>
नु खलु नो याज्ञवल्क्य ब्रह्मिष्ठोऽसी३ इति । स होवाच नमो वयं<br>
ब्रह्मिष्ठाय कुर्मो गोकामा एव वयँ स्म इति । तँ ह तत एव<br>
प्रष्टुं दध्रे होताऽश्वलः ॥ २॥</p>
<pre><code>      मन्त्र ३   [III.i.3]  
</code></pre>
<p>याज्ञवल्क्येति होवाच यदिदँ सर्वं मृत्युनाऽऽप्तँ, सर्वं<br>
मृत्युनाऽभिपन्नं केन यजमानो मृत्योराप्तिमतिमुच्यत इति ।<br>
होत्रर्त्विजाऽइना वाचा वाग्वै यज्ञस्य होता । तद्येयं वाक् सोऽयमग्निः<br>
स होता सा मुक्तिः साऽतिमुक्तिः ॥ ३॥</p>
<pre><code>      मन्त्र ४   [III.i.4]  
</code></pre>
<p>याज्ञवल्क्येति होवाच यदिदँ सर्वमहोरात्राभ्यामाप्तँ,<br>
सर्वमहोरात्राभ्यामभिपन्नं केन यजमानोऽहोरात्रयोराप्तिमतिमुच्यत<br>
इत्यध्वर्युणर्त्विजा चक्षुषाऽऽदित्येन चक्षुर्वै<br>
यज्ञस्याध्वर्युस्तद्यदिदं चक्षुः सोऽसावादित्यः सोऽध्वर्युः सा<br>
मुक्तिः साऽतिमुक्तिः ॥ ४॥</p>
<pre><code>      मन्त्र ५   [III.i.5]  
</code></pre>
<p>याज्ञवल्क्येति होवाच यदिदँ सर्वं<br>
पूर्वपक्षापरपक्षाभ्यामाप्तँ, सर्वं<br>
पूर्वपक्षापरपक्षाभ्यामभिपन्नं केन यजमानः<br>
पूर्वपक्षापरपक्षयोराप्तिमतिमुच्यत इत्युद्गात्रर्त्विजा वायुना प्राणेन<br>
प्राणो वै यज्ञस्योद्गाता । तद्योऽयं प्राणः स वायुः स उद्गाता सा मुक्तिः<br>
साऽतिमुक्तिः ॥ ५॥</p>
<pre><code>      मन्त्र ६   [III.i.6]  
</code></pre>
<p>याज्ञवल्क्येति होवाच यदिदमन्तरिक्षमनारम्बणमिव केनाऽऽक्रमेन<br>
यजमानः स्वर्गं लोकमाक्रमत इति ब्रह्मणर्त्विजा मनसा चन्द्रेण<br>
मनो वै यज्ञस्य ब्रह्मा । तद्यदिदं मनः सोऽसौ चन्द्रः स ब्रह्मा<br>
सा मुक्तिः सातिमुक्तिरित्यतिमोक्षा अथ सम्पदः ॥ ६॥</p>
<pre><code>      मन्त्र ७   [III.i.7]  
</code></pre>
<p>याज्ञवल्क्येति होवाच कतिभिरयमद्यर्ग्भिर्होतास्मिन्यज्ञे करिष्यतीति ।<br>
तिसृभिरिति । कतमास्तास्तिस्र इति । पुरोनुवाक्या च याज्या च शस्यैव<br>
तृतीया । किं ताभिर्जयतीति । यत् किञ्चेदं प्राणभृदिति ॥ ७॥</p>
<pre><code>      मन्त्र ८   [III.i.8]  
</code></pre>
<p>याज्ञवल्क्येति होवाच कत्ययमद्याध्वर्युरस्मिन्यज्ञ आहुतीर्होष्यतीति ।<br>
तिस्र इति । कतमास्तास्तिस्र इति । या हुता उज्ज्वलन्ति या हुता अतिनेदन्ते या<br>
हुता अधिशेरते । किं ताभिर्जयतीति । या हुता उज्ज्वलन्ति देवलोकमेव<br>
ताभिर्जयति दीप्यत इव हि देवलोको । या हुता अतिनेदन्ते पितृलोकमेव<br>
ताभिर्जयत्यतीव हि पितृलोको । या हुता अधिशेरते मनुष्यलोकमेव<br>
ताभिर्जयत्यध इव हि मनुष्यलोकः ॥ ८॥</p>
<pre><code>      मन्त्र ९   [III.i.9]  
</code></pre>
<p>याज्ञवल्क्येति होवाच कतिभिरयमद्य ब्रह्मा यज्ञं दक्षिणतो<br>
देवताभिर्गोपायतीत्येकयेति । कतमा सैकेति । मन एवेत्यनन्तं वै<br>
मनो ंअन्ता विश्वे देवा अनन्तमेव स तेन लोकं जयति ॥ ९॥</p>
<pre><code>      मन्त्र १०   [III.i.10]  
</code></pre>
<p>याज्ञवल्क्येति होवाच कत्ययमद्योद्गाताऽस्मिन्यज्ञे स्तोत्रियाः स्तोष्यतीति ।<br>
तिस्र इति । कतमास्तास्तिस्र इति । पुरोनुवाक्या च याज्या च शस्यैव<br>
तृतीया कतमास्ता या अध्यात्ममिति । प्राण एव पुरोनुवाक्याऽपानो याज्या<br>
व्यानः शस्या । किं ताभिर्जयतीति । पृथिवीलोकमेव पुरोनुवाक्यया<br>
जयत्यन्तरिक्षलोकं याज्यया द्युलोकँ शस्यया ततो ह होताऽश्वल<br>
उपरराम ॥ १०॥</p>
<p>इति प्रथमं ब्राह्मणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १[III.ii.1]  
</code></pre>
<p>अथ हैनं जारत्कारव आर्तभागः पप्रच्छ । याज्ञवल्क्येति होवाच<br>
कति ग्रहाः कत्यतिग्रहा इत्यष्टौ ग्रहा अष्टावतिग्रहा इति ये तेऽष्टौ<br>
ग्रहा अष्टावतिग्रहाः कतमे त इति ॥ १॥</p>
<pre><code>      मन्त्र २[III.ii.2]  
</code></pre>
<p>प्राणो वै ग्रहः । सोऽपानेनातिग्राहेण गृहीतोऽपानेन हि<br>
गन्धाञ्जिघ्रति ॥ २॥</p>
<pre><code>      मन्त्र ३[III.ii.3]  
</code></pre>
<p>वाग्वै ग्रहः । स नाम्नातिग्राहेण गृहीतो वाचा हि नामान्यभिवदति ॥ ३॥</p>
<pre><code>      मन्त्र ४[III.ii.4]  
</code></pre>
<p>जिह्वा वै ग्रहः । स रसेनातिग्राहेण गृहीतो जिह्वया हि रसान्विजानाति ॥ ४॥</p>
<pre><code>      मन्त्र ५[III.ii.5]  
</code></pre>
<p>चक्षुर्वै ग्रहः । स रूपेणातिग्राहेण गृहीतश्चक्षुषा हि रूपाणि<br>
पश्यति ॥ ५॥</p>
<pre><code>      मन्त्र ६[III.ii.6]  
</code></pre>
<p>श्रोत्रं वै ग्रहः । स शब्देनातिग्राहेण गृहीतः श्रोत्रेण हि<br>
शब्दाञ्शृणोति ।</p>
<pre><code>      मन्त्र ७[III.ii.7]  
</code></pre>
<p>मनो वै ग्रहः । स कामेनातिग्राहेण गृहीतो मनसा हि कामान्कामयते ॥ ७॥</p>
<pre><code>      मन्त्र ८[III.ii.8]  
</code></pre>
<p>हस्तौ वै ग्रहः । स कर्मणाऽतिग्राहेण गृहीतो हस्ताभ्याँ हि<br>
कर्म करोति ॥ ८॥</p>
<pre><code>      मन्त्र ९[II.ii.9]  
</code></pre>
<p>त्वग्वै ग्रहः । स स्पर्शेनातिग्राहेण गृहीतस्त्वचा हि स्पर्शान्वेदयत ।<br>
इत्येतेऽष्टौ ग्रहा अष्टावतिग्रहाः ॥ ९॥</p>
<pre><code>      मन्त्र १०[III.ii.10]  
</code></pre>
<p>याज्ञवल्क्येति होवाच यदिदँ सर्वं मृत्योरन्नं का स्वित्सा देवता<br>
यस्या मृत्युरन्नमित्यग्निर्वै मृत्युः सोऽपामन्नमप पुनर्मृत्युं<br>
जयति ॥ १०॥</p>
<pre><code>      मन्त्र ११[III.ii.11]  
</code></pre>
<p>याज्ञवल्क्येति होवाच यत्रायं पुरुषो म्रियत उदस्मात्प्राणाः<br>
क्रामन्त्यहो३ नेति नेति होवाच याज्ञवल्क्योऽत्रैव समवनीयन्ते स<br>
उच्छ्वयत्याध्मायति आध्मातो मृतः शेते ॥ ११॥</p>
<pre><code>      मन्त्र १२[III.ii.12]  
</code></pre>
<p>याज्ञवल्क्येति होवाच यत्रायं पुरुषो म्रियते किमेनं न जहातीति ।<br>
नामेत्यनन्तं वै नामानन्ता विश्वे देवा अनन्तमेव स तेन लोकं जयति ॥ १२॥</p>
<pre><code>      मन्त्र १३[III.ii.13]  
</code></pre>
<p>याज्ञवल्क्येति होवाच यत्रास्य पुरुषस्य मृतस्याग्निं वागप्येति वातं<br>
प्राणश्चक्षुरादित्यं मनश्चन्द्रं दिशः श्रोत्रं पृथिवीँ<br>
शरीरमाकाशमात्मौषधीर्लोमानि वनस्पतीन्केशा अप्सु लोहितं च<br>
रेतश्च निधीयते क्वायं तदा पुरुषो भवतीत्यहर सौम्य हस्तं<br>
आर्तभागेति होवाऽऽचावामेवैतस्य वेदिष्यावो न नावेतत्सजन इति । तौ<br>
होत्क्रम्य मन्त्रयां चक्राते तौ ह यदूचतुः कर्म हैव तदूचतुरथ<br>
ह यत्प्रशँसतुः कर्म हैव तत् प्रशँसतुः पुण्यो वै पुण्येन<br>
कर्मणा भवति पापः पापेनेति । ततो ह जारत्कारव आर्तभाग उपरराम ॥ १३॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १[III.iii.1]  
</code></pre>
<p>अथ हैनं भुज्युर्लाह्यायनिः पप्रच्छ । याज्ञवल्क्येति<br>
होवाच मद्रेषु चरकाः पर्यव्रजाम ते पतञ्चलस्य काप्यस्य<br>
गृहानैम । तस्याऽऽसीद् दुहिता गन्धर्वगृहीता तमपृच्छाम<br>
कोऽसीति । सोऽब्रवीत् सुधन्वाऽऽङ्गिरस इति । तं यदा<br>
लोकानामन्तानपृच्छामाथैतदथैनमब्रूम क्व पारिक्षिता अभवन्निति<br>
क्व पारिक्षिता अभवन् स त्वा पृच्छामि याज्ञवल्क्य क्व पारिक्षिता<br>
अभवन्निति ॥ १॥</p>
<pre><code>      मन्त्र २[III.iii.2]  
</code></pre>
<p>स होवाचोवाच वै सोऽगच्छन्वै ते तद् यत्राश्वमेधयाजिनो<br>
गच्छन्तीति । क्व न्वश्वमेधयाजिनो गच्छन्तीति । द्वात्रिँशतं<br>
वै देवरथाह्न्यान्ययं लोकस्तँ समन्तं पृथिवी द्विस्तावत्पर्येति<br>
ताँ समन्तं पृथिवी द्विस्तावत्समुद्रः पर्येति । तद्यावती क्षुरस्य<br>
धारा यावद्वा मक्षिकायाः पत्रं तावानन्तरेणाऽऽकाशस्तान् इन्द्रः<br>
सुपर्णो भूत्वा वायवे प्रायच्छत् तान् वायुरात्मनि धित्वा तत्रागमयद्यत्र<br>
अश्वमेधयाजिनोऽभवन्नित्येवमिव वै स वायुमेव प्रशशँस<br>
तस्माद्वायुरेव व्यष्टिर्वायुः समष्टिरप पुनर्मृत्युं जयति य एवं<br>
वेद । ततो ह भुज्युर्लाह्यायनिरुपरराम ॥ २॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्रह्मणम् ।</p>
<pre><code>      मन्त्र १[III.iv.1]  
</code></pre>
<p>अथ हैनमूषस्तश्चाक्रायणः पप्रच्छ । याज्ञवल्क्येति होवाच<br>
यत्साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्वेत्येष त<br>
आत्मा सर्वान्तरः । कतमो याज्ञवल्क्य सर्वान्तरो । यः प्राणेन प्राणिति<br>
स त आत्मा सर्वान्तरो योऽपानेनापानिति स त आत्मा सर्वान्तरो यो व्यानेन<br>
व्यानिति स त आत्मा सर्वान्तरो य उदानेनोदानिति स त आत्मा सर्वान्तर<br>
एष त आत्मा सर्वान्तरः ॥ १॥</p>
<pre><code>      मन्त्र २[III.iv.2]  
</code></pre>
<p>स होवाचोषस्तश्चाक्रायणः यथा विब्रूयादसौ गौरसावश्व<br>
इत्येवमेवैतद्व्यपदिष्टं भवति । यदेव साक्षादपरोक्षाद् ब्रह्म<br>
य आत्मा सर्वान्तरः तं मे व्याचक्ष्वेति । एष त आत्मा सर्वान्तरः ।<br>
कतमो याज्ञवल्क्य सर्वान्तरो । न दृष्टेर्द्रष्टारं पश्येर्न श्रुतेः<br>
श्रोतारँ शृणुया न मतेर्मन्तारं मन्वीथा न विज्ञातेर्विज्ञातारं<br>
विजानीया एष त आत्मा सर्वान्तरोऽतोऽन्यदार्तं ततो होषस्तस्चाक्रायण<br>
उपरराम ॥ २॥</p>
<p>इति चतुर्थं ब्राह्मणम् ॥</p>
<p>अथ पञ्चमं ब्राह्मणम् ।</p>
<pre><code>      मन्त्र १[III.v.1]  
</code></pre>
<p>अथ हैनं कहोलः कौषीतकेयः पप्रच्छ पप्रच्छ याज्ञवल्क्येति<br>
होवाच यदेव साक्षादपरोक्षाद्ब्रह्म य आत्मा सर्वान्तरस्तं मे<br>
व्याचक्ष्वेत्येष त आत्मा सर्वान्तरः । कतमो याज्ञवल्क्य सर्वान्तरो ।<br>
योऽशनायापिपासे शोकं मोहं जरां मृत्युमत्येत्येतं वै तमात्मानं<br>
विदित्वा ब्राह्मणाः पुत्रैषणायाश्च वित्तैषणायाश्च लोकैषणायाश्च<br>
व्युत्थायाथ भिक्षाचर्यं चरन्ति । या ह्येव पुत्रैषणा सा वित्तैषणा<br>
या वित्तैषणा सा लोकैषणोभे ह्येते एषणे एव भवतस्तस्माद्ब्राह्मणः<br>
पाण्डित्यं निर्विद्य बाल्येन तिष्ठासेत् । बाल्यं च पाण्डित्यं च<br>
निर्विद्याथ मुनिरमौनं च मौनं च निर्विद्याथ ब्राह्मणः । स<br>
ब्राह्मणः केन स्याद् येन स्यात् तेनेदृश एवातोऽन्यदार्तम् । य एवं<br>
वेद एवातोऽन्यदार्तम् । ततो ह कहोलः कौषीतकेय उपरराम ॥ १॥</p>
<p>इति पञ्चमं ब्राह्मणम् ॥</p>
<p>अथ षष्ठं ब्राह्मणम् ।</p>
<pre><code>      मन्त्र १[III.vi.1]  
</code></pre>
<p>अथ हैनं गार्गी वाचक्नवी पप्रच्छ याज्ञवल्क्येति होवाच<br>
यदिदँ सर्वमप्स्वोतं च प्रोतं च कस्मिन्नु खल्वाप<br>
ओताश्च प्रोताश्चेति । वायौ गार्गीति । कस्मिन्नु खलु वायुरोतश्च<br>
प्रोतश्चेत्यन्तरिक्षलोकेषु गार्गीति । कस्मिन्नु खल्वन्तरिक्षलोका<br>
ओताश्च प्रोताश्चेति । गन्धर्वलोकेषु गार्गीति । कस्मिन्नु गन्धर्वलोका<br>
ओताश्च प्रोताश्चेत्यादित्यलोकेषु गार्गीति । कस्मिन् नु खल्वादित्यलोका<br>
ओताश्च प्रोताश्चेति । चन्द्रलोकेषु गार्गीति । कस्मिन्नु खलु<br>
चन्द्रलोका ओताश्च प्रोताश्चेति । नक्षत्रलोकेषु गार्गीति । कस्मिन्नु<br>
खलु नक्षत्रलोका ओताश्च प्रोताश्चेति । देवलोकेषु गार्गीति ।<br>
कस्मिन्नु खलु देवलोका ओताश्च प्रोताश्चेति इन्द्रलोकेषु गार्गीति ।<br>
कस्मिन्नु खल्विन्द्रलोका ओताश्च प्रोताश्चेति । प्रजापतिलोकेषु<br>
गार्गीति । कस्मिन्नु खलु प्रजापतिलोका ओताश्च प्रोताश्चेति ।<br>
ब्रह्मलोकेषु गार्गीति । कस्मिन्नु खलु ब्रह्मलोका ओताश्च प्रोताश्चेति ।<br>
स होवाच गार्गि मातिप्राक्षीर्मा ते मूर्धा व्यपप्तदनतिप्रश्न्यां<br>
वै देवतामतिपृच्छसि । गार्गि माऽतिप्राक्षीरिति । ततो ह गार्गी<br>
वाचक्नव्युपरराम ॥ १॥</p>
<p>इति षष्ठं ब्राह्मणम् ॥</p>
<p>अथ सप्तमं ब्राह्मणम् ।</p>
<pre><code>      मन्त्र १[III.vii.1]  
</code></pre>
<p>अथ हैनमूद्दालक आरुणिः पप्रच्छ याज्ञवल्क्येति<br>
होवाच मद्रेष्ववसाम पतञ्चलस्य काप्यस्य गृहेषु<br>
यज्ञमधीयानास्तस्याऽऽसीद्भार्या गन्धर्वगृहीता । तमपृच्छाम<br>
कोऽसीति । सोऽब्रवीत् कबन्ध आथर्वण इति । सोऽब्रवीत्पतञ्चलं<br>
काप्यं याज्ञिकाँश्च वेत्थ नु त्वं काप्य तत्सूत्रं येनायं<br>
च लोकः परश्च लोकः सर्वाणि च भूतानि सन्दृब्धानि<br>
भवन्तीति । सोऽब्रवीत्पतञ्चलः काप्यो नाहं तद् भगवन् वेदेति ।<br>
सोऽब्रवीत् पतञ्चलं काप्यं याज्ञिकाँश्चः वेत्थ नु त्वं काप्य<br>
तमन्तर्यामिणं य इमं च लोकं परं च लोकँ सर्वाणि च भूतानि<br>
योऽन्तरो यमयतीति । सोऽब्रवीत् पतञ्चलः काप्यो नाहं तं भगवन्<br>
वेदेति । सोऽब्रवीत् पतञ्चलं काप्यं याज्ञिकाँश्च यो वै तत्<br>
काप्य सूत्रं विद्यात्तं चान्तर्यामिणमिति स ब्रह्मवित् स लोकवित् स<br>
देववित् स वेदवित् स भूतवित् स आत्मवित् स सर्वविदिति तेभ्योऽब्रवीत्<br>
तदहं वेद । तच्चेत्त्वं याज्ञवल्क्य सूत्रमविद्वाँस्तं<br>
चान्तर्यामिणं ब्रह्मगवीरुदजसे मूर्धा ते विपतिष्यतीति । वेद वा अहं<br>
गौतम तत्सूत्रं तं चान्तर्यामिणमिति । यो वा इदं कश्चिद्ब्रूयात् वेद<br>
वेदेति । यथा वेत्थ तथा ब्रूहीति ॥ १॥</p>
<pre><code>      मन्त्र २[III.vii.2]  
</code></pre>
<p>स होवाच वायुर्वै गौतम तत्सूत्रं वायुना वै गौतम सूत्रेणायं<br>
च लोकः परश्च लोकः सर्वाणि च भूतानि सन्दृब्धानि भवन्ति ।<br>
तस्माद्वै गौतम पुरुषं प्रेतमाहुर्व्यस्रँसिषतास्याङ्गानीति<br>
वायुना हि गौतम सूत्रेण सन्दृब्धानि भवन्तीत्येवमेवैतद्<br>
याज्ञवल्क्यान्तर्यामिणं ब्रूहीति ॥ २॥</p>
<pre><code>      मन्त्र ३[III.vii.3]  
</code></pre>
<p>यः पृथिव्यां तिष्ठन्पृथिव्या अन्तरो यं पृथिवी न वेद<br>
यस्य पृथिवी शरीरं यः पृथिवीमन्तरो यमयत्येष त<br>
आत्माऽन्तर्याम्यमृतः ॥ ३॥</p>
<pre><code>      मन्त्र ४[III.vii.4]  
</code></pre>
<p>योऽप्सु तिष्ठन्नद्भ्योऽन्तरो यमापो न विदुः यस्यापः शरीरं<br>
योऽपोऽन्तरो यमयत्येष त आत्माऽन्तर्याम्यमृतः ॥ ४॥</p>
<pre><code>      मन्त्र ५[III.vii.5]  
</code></pre>
<p>योऽग्नौ तिष्ठन्नग्नेरन्तरो यमग्निर्न वेद यस्याग्निः शरीरं<br>
योऽग्निमन्तरो यमयति एष त आत्मान्तर्याम्यमृतः ॥ ५॥</p>
<pre><code>      मन्त्र ६[III.vii.6]  
</code></pre>
<p>योऽन्तरिक्षे तिष्ठन्नन्तरिक्षादन्तरो यमन्तरिक्षं न वेद<br>
यस्यान्तरिक्षँ शरीरं योऽन्तरिक्षमन्तरो यमयत्येष त<br>
आत्माऽन्तर्याम्यमृतः ॥ ६॥</p>
<pre><code>      मन्त्र ७[III.vii.7]  
</code></pre>
<p>यो वायौ तिष्ठन्वायोरन्तरो यं वायुर्न वेद यस्य वायुः शरीरं यो<br>
वायुमन्तरो यमयत्येष त आत्माऽन्तर्याम्यमृतः ॥ ७॥</p>
<pre><code>      मन्त्र ८[III.vii.8]  
</code></pre>
<p>यो दिवि तिष्ठन्दिवोऽन्तरो यं द्यौर्न वेद यस्य द्यौः शरीरं यो<br>
दिवमन्तरो यमयत्येष त आत्माऽन्तर्याम्यमृतः ॥ ८॥</p>
<pre><code>      मन्त्र ९[III.vii.9]  
</code></pre>
<p>य आदित्ये तिष्ठन्नादित्यादन्तरो यमादित्यो न वेद यस्याऽऽदित्यः<br>
शरीरं य आदित्यमन्तरो यमयत्येष त आत्माऽन्तर्याम्यमृतः ॥ ९॥</p>
<pre><code>      मन्त्र १०[III.vii.10]  
</code></pre>
<p>यो दिक्षु तिष्ठन्दिग्भ्योऽन्तरो यं दिशो न विदुर्यस्य दिशः शरीरं<br>
यो दिशोऽन्तरो यमयत्येष त आत्माऽन्तर्याम्यमृतः ॥ १०॥</p>
<pre><code>      मन्त्र ११[III.vii.11]  
</code></pre>
<p>यश्चन्द्रतारके तिष्ठँचन्द्रतारकादन्तरो यं चन्द्रतारकं<br>
न वेद यस्य चन्द्रतारकँ शरीरं यश्चन्द्रतारकमन्तरो<br>
यमयत्येष त आत्माऽन्तर्याम्यमृतः ॥ ११॥</p>
<pre><code>      मन्त्र १२[III.vii.12]  
</code></pre>
<p>य आकाशे तिष्ठन्नाकाशादन्तरो यमाकाशो न वेद यस्याऽऽकाशः<br>
शरीरं य आकाशमन्तरो यमयत्येष त आत्माऽन्तर्याम्यमृतः ॥ १२॥</p>
<pre><code>      मन्त्र १३[III.vii.13]  
</code></pre>
<p>यस्तमसि तिष्ठँस्तमसोऽन्तरो यं तमो न वेद यस्य तमः<br>
शरीरं यस्तमोऽन्तरो यमयत्येष त आत्मान्तर्याम्यमृतः ॥ १३॥</p>
<pre><code>      मन्त्र १४[III.vii.14]  
</code></pre>
<p>यस्तेजसि तिष्ठँस्तेजसोऽन्तरो यं तेजो न वेद यस्य तेजः शरीरं<br>
यस्तेजोऽन्तरो यमयत्य्स एष त आत्माऽन्तर्याम्यमृत इत्यधिदैवतं<br>
अथाधिभूतम् ॥ १४॥</p>
<pre><code>      मन्त्र १५[III.vii.15]  
</code></pre>
<p>यः सर्वेषु भूतेषु तिष्ठन्सर्वेभ्यो भूतेभ्योऽन्तरो यँ सर्वाणि<br>
भूतानि न विदुर्यस्य सर्वाणि भुतानि शरीरं यः सर्वाणि भूतान्यन्तरो<br>
यमयत्येष त आत्माऽन्तर्याम्यमृत इत्यधिभूतमथाध्यात्मम् ॥ १५॥</p>
<pre><code>      मन्त्र १६[III.vii.16]  
</code></pre>
<p>यः प्राणे तिष्ठन्प्राणादन्तरो यं प्राणो न वेद यस्य प्राणः शरीरं<br>
यः प्राणमन्तरो यमयत्येष त आत्माऽन्तर्याम्यमृतः ॥ १६॥</p>
<pre><code>      मन्त्र १७[III.vii.17]  
</code></pre>
<p>यो वाचि तिष्ठन्वाचोऽन्तरो यं वाङ्न वेद यस्य वाक् शरीरं यो<br>
वाचमन्तरो यमयत्येष त आत्माऽन्तर्याम्यमृतः ॥ १७॥</p>
<pre><code>      मन्त्र १८[III.vii.18]  
</code></pre>
<p>यश्चक्षुषि तिष्ठँश्चक्षुषोऽन्तरो यं चक्षुर्न<br>
वेद यस्य चक्षुः शरीरं यश्चक्षुरन्तरो यमयत्येष त<br>
आत्माऽन्तर्याम्यमृतः ॥ १८॥</p>
<pre><code>      मन्त्र १९[III.vii.19]  
</code></pre>
<p>यः श्रोत्रे तिष्ठञ्छ्रोत्रादन्तरो यँ श्रोत्रं न वेद<br>
यस्य श्रोत्रँ शरीरं यः श्रोत्रमन्तरो यमयत्य्स एष त<br>
आत्माऽन्तर्याम्यमृतः ॥ १९॥</p>
<pre><code>      मन्त्र २०[III.vii.20]  
</code></pre>
<p>यो मनसि तिष्ठन्मनसोऽन्तरो यं मनो न वेद यस्य मनः शरीरं<br>
यो मनोऽन्तरो यमयत्येष त आत्माऽन्तर्याम्यमृतः ॥ २०॥</p>
<pre><code>      मन्त्र २१[III.vii.21]  
</code></pre>
<p>यस्त्वचि तिष्ठँस्त्वचोऽन्तरो यं त्वङ्न वेद यस्य त्वक् शरीरं<br>
यस्त्वचमन्तरो यमयत्येष त आत्माऽन्तर्याम्यमृतः ॥ २१॥</p>
<pre><code>      मन्त्र २२[III.vii.22]  
</code></pre>
<p>यो विज्ञाने तिष्ठन्विज्ञानादन्तरो यँ विज्ञानं न वेद<br>
यस्य विज्ञानँ शरीरं यो विज्ञानमन्तरो यमयत्येष त<br>
आत्माऽन्तर्याम्यमृतः ॥ २२॥</p>
<pre><code>      मन्त्र २३[III.vii.23]  
</code></pre>
<p>यो रेतसि तिष्ठन् रेतसोऽन्तरो यँ रेतो न वेद यस्य रेतः<br>
शरीरं यो रेतोऽन्तरो यमयत्येष त आत्माऽन्तर्याम्यमृतोऽदृष्टो<br>
द्रष्टाऽश्रुतः श्रोताऽमतो मन्ताऽविज्ञतो विज्ञाता । नान्योऽतोऽस्ति<br>
द्रष्टा नान्योऽतोऽस्ति श्रोता नान्योऽतोऽस्ति मन्ता नान्योऽतोऽस्ति<br>
विज्ञातैष त आत्माऽन्तर्याम्यमृतोऽतोऽन्यदार्तं ततो होद्दालक<br>
आरुणिरुपरराम ॥ २३॥</p>
<p>इति सप्तमं ब्राह्मणम् ॥</p>
<p>अथ अष्टमं ब्राह्मणम् ।</p>
<pre><code>      मन्त्र १[III.viii.1]  
</code></pre>
<p>अथ ह वाचक्नव्युवाच ब्राह्मणा भगवन्तो हन्ताहमिमं द्वौ<br>
प्रश्नौ प्रक्ष्यामि तौ चेन्मे वक्ष्यति न वै जातु युष्माकमिमं<br>
कश्चिद्ब्रह्मोद्यं जेतेति । पृच्छ गार्गीति ॥ १॥</p>
<pre><code>      मन्त्र २[III.viii.2]  
</code></pre>
<p>सा होवाचाहं वै त्वा याज्ञवल्क्य यथा काश्यो वा वैदेहो वोग्रपुत्र<br>
उज्ज्यं धनुरधिज्यं कृत्वा द्वौ बाणवन्तौ सपत्नातिव्याधिनौ हस्ते<br>
कृत्वोपोत्तिष्ठेदेवमेवाहं त्वा द्वाभ्यां प्रश्नाभ्यामुपोदस्थाम् ।<br>
तौ मे ब्रूहीति । पृच्छ गार्गीति ॥ २॥</p>
<pre><code>      मन्त्र ३[III.viii.3]  
</code></pre>
<p>सा होवाच यदूर्ध्वं याज्ञवल्क्य दिवो यदवाक्पृथिव्या यदन्तरा<br>
द्यावापृथिवी इमे यद्भूतं च भवच्च भविष्यच्चेत्याचक्षते<br>
कस्मिँस्तदोतं च प्रोतं चेति ॥ ३॥</p>
<pre><code>      मन्त्र ४[III.viii.4]  
</code></pre>
<p>स होवाच यदूर्ध्वं गार्गि दिवो यदवाक्पृथिव्या यदन्तरा<br>
द्यावापृथिवी इमे यद्भूतं च भवच्च भविष्यच्चेत्याचक्षत<br>
आकाशे तदोतं च प्रोतं चेति ॥ ४॥</p>
<pre><code>      मन्त्र ५[III.viii.5]  
</code></pre>
<p>सा होवाच नमस्तेऽस्तु याज्ञवल्क्य यो म एतं व्यवोचोऽपरस्मै<br>
धारयस्वेति । पृच्छ गार्गीति ॥ ५॥</p>
<pre><code>      मन्त्र ६[III.viii.6]  
</code></pre>
<p>सा होवाच यदूर्ध्वं याज्ञवल्क्य दिवो यदवाक् पृथिव्याः यदन्तरा<br>
द्यावापृथिवी इमे यद्भूतं च भवच्च भविष्यच्चेत्याचक्षते<br>
आचक्षते कस्मिँस्तदोतं च प्रोतं चेति ॥ ६॥</p>
<pre><code>      मन्त्र ७[III.viii.7]  
</code></pre>
<p>स होवाच यदूर्ध्वं गार्गि दिवो यदवाक्पृथिव्या यदन्तरा<br>
द्यावापृथिवी इमे यद्भूतं च भवच्च भविष्यच्चेत्याचक्षत<br>
आकाश एव तदोतं च प्रोतं चेति । कस्मिन्नु खल्वाकाश ओतश्च<br>
प्रोतश्चेति ॥ ७॥</p>
<pre><code>      मन्त्र ८[III.viii.8]  
</code></pre>
<p>स होवाचैतद्वै तदक्षरऽ गार्गि ब्राह्मणा<br>
अभिवदन्त्यस्थूलमनण्वह्रस्वमदीर्घमलोहितमस्नेहमच्छायमतमो-<br>
ऽवाय्वनाकाशमसङ्गं अचक्षुष्कमश्रोत्रमवाग्<br>
अमनोऽतेजस्कमप्राणममुखममात्रं अनन्तरमबाह्यं न तदश्नाति<br>
किं चन न तदश्नाति कश्चन ॥ ८॥</p>
<pre><code>      मन्त्र ९[III.viii.9]  
</code></pre>
<p>एतस्य वा अक्षरस्य प्रशासने गार्गि सूर्याचन्द्रमसौ विधृतौ<br>
तिष्ठत एतस्य वा अक्षरस्य प्रशासने गार्गि द्यावापृथिव्यौ<br>
विधृते तिष्ठत एतस्य वा अक्षरस्य प्रशासने गार्गि<br>
निमेषा मुहूर्ता अहोरात्राण्यर्धमासा मासा ऋतवः संवत्सरा इति<br>
विधृतास्तिष्ठन्त्येतस्य वा अक्षरस्य प्रशासने गार्गि प्राच्योऽन्या<br>
नद्यः स्यन्दन्ते श्वेतेभ्यः पर्वतेभ्यः प्रतीच्योऽन्या यां यां<br>
च दिशमन्वेतस्य वा अक्षरस्य प्रशासने गार्गि ददतो मनुष्याः<br>
प्रशँसन्ति यजमानं देवा दर्वीं पितरोऽन्वायत्ताः ॥ ९॥</p>
<pre><code>      मन्त्र १०[III.viii.10]  
</code></pre>
<p>यो वा एतदक्षरं गार्ग्यविदित्वाऽस्मिल्ँलोके जुहोति यजते<br>
तपस्तप्यते बहूनि वर्षसहस्राण्यन्तवदेवास्य तद्भवति लोको भवति<br>
यो वा एतदक्षरं गार्ग्यविदित्वाऽस्माल्लोकात्प्रैति स कृपणोऽथ य<br>
एतदक्षरं गार्गि विदित्वाऽस्माल्लोकात्प्रैति स ब्राह्मणः ॥ १०॥</p>
<pre><code>      मन्त्र ११[III.viii.11]  
</code></pre>
<p>तद्वा एतदक्षरं गार्ग्यदृष्टं द्रष्टृश्रुतँ श्रोत्त्रमतं<br>
मन्त्रविज्ञातं विज्ञातृ नान्यदतोऽस्ति द्रष्टृ नान्यदतोऽस्ति<br>
श्रोतृ नान्यदतोऽस्ति मन्तृ नान्यदतोऽस्ति विज्ञात्त्रेतस्मिन्नु<br>
खल्वक्षरे गार्ग्याकाश ओतश्च प्रोतश्चेति ॥ ११॥</p>
<pre><code>      मन्त्र १२[III.viii.12]  
</code></pre>
<p>सा होवाच ब्राह्मणा भगवन्तस्तदेव बहु मन्येध्वं यदस्मान्नमस्कारेण<br>
मुच्येध्वं न वै जातु युष्माकमिमं कश्चिद्ब्रह्मोद्यं जेतेति ततो ह<br>
वाचक्नव्युपरराम ॥ १२॥</p>
<p>इत्यष्टमं ब्राह्मणम् ॥</p>
<p>अथ नवमं ब्राह्मणम् ।</p>
<pre><code>      मन्त्र १[III.ix.1]  
</code></pre>
<p>अथ हैनं विदग्धः शाकल्यः पप्रच्छ कति देवा याज्ञवल्क्येति ।<br>
स हैतयैव निविदा प्रतिपेदे यावन्तो वैश्वदेवस्य निविद्युच्यन्ते<br>
त्रयश्च त्री च शता त्रयश्च त्री च सहस्रेत्योमिति होवाच कत्येव<br>
देवा याज्ञवल्क्येति । त्रयस्त्रिँशदित्योमिति होवाच । कत्येव देवा<br>
याज्ञवल्क्येति । षडित्योमिति होवाच । कत्येव देवा याज्ञवल्क्येति ।<br>
त्रय इत्योमिति होवाच । कत्येव देवा याज्ञवल्क्येत्य्द्वावित्योमिति होवाच ।<br>
कत्येव देवा याज्ञवल्क्येत्यध्यर्ध इत्योमिति होवाच । कत्येव देवा<br>
याज्ञवल्क्येत्येक इत्योमिति होवाच । कतमे ते त्रयश्च त्री च शता<br>
त्रयश्च त्री च सहस्रेति ॥ १ ॥</p>
<pre><code>      मन्त्र २[III.ix.2]  
</code></pre>
<p>स होवाच महिमान एवैषामेते त्रयस्त्रिँशत्त्वेव देवा इति कतमे<br>
ते त्रयस्त्रिँशदित्यष्टौ वसव एकादश रुद्रा द्वादशाऽऽदित्यास्ते<br>
एकत्रिँशदिन्द्रश्चैव प्रजापतिश्च त्रयस्त्रिँशाविति ॥ २॥</p>
<pre><code>      मन्त्र ३[III.ix.3]  
</code></pre>
<p>कतमे वसव इत्यग्निश्च पृथिवी च वायुश्चान्तरिक्षं<br>
चाऽऽदित्यश्च द्यौश्च चन्द्रमाश्च नक्षत्राणि चैते वसव<br>
एतेषु हीदं वसु सर्वँ हितमिति तस्माद्वसव इति ॥ ३॥</p>
<pre><code>      मन्त्र ४[III.ix.4]  
</code></pre>
<p>कतमे रुद्रा इति । दशेमे पुरुषे प्राणा आत्मैकादशस्ते<br>
यदाऽस्माच्छरीरान्मर्त्यादुत्क्रामन्त्यथ रोदयन्ति तद्यद्रोदयन्ति<br>
तस्माद्रुद्रा इति ॥ ४॥</p>
<pre><code>      मन्त्र ५[III.ix.5]  
</code></pre>
<p>कतम आदित्या इति । द्वादश वै मासाः संवत्सरस्यैत आदित्या एते<br>
हीदँ सर्वमाददाना यन्ति ते यदिदँ सर्वमाददाना यन्ति<br>
तस्मादादित्या इति ॥ ५॥</p>
<pre><code>      मन्त्र ६[III.ix.6]  
</code></pre>
<p>कतम इन्द्रः कतमः प्रजापतिरिति । स्तनयित्नुरेवेन्द्रो यज्ञः<br>
प्रजापतिरिति । कतमः स्तनयित्नुरित्यशनिरिति । कतमो यज्ञ इति ।<br>
पशव इति ॥ ६॥</p>
<pre><code>      मन्त्र ७[III.ix.7]  
</code></pre>
<p>कतमे षडित्यग्निश्च पृथिवी च वायुश्चान्तरिक्षं<br>
चाऽऽदित्यश्च द्यौश्चैते षड् एते हीदँ सर्वं षडिति ॥ ७॥</p>
<pre><code>      मन्त्र ८[III.ix.8]  
</code></pre>
<p>कतमे ते त्रयो देवा इति इम एव त्रयो लोका एषु हीमे सर्वे देवा इति ।<br>
कतमौ तौ द्वौ देवावित्यन्नं चैव प्राणश्चेति । कतमोऽध्यर्ध<br>
इति । योऽयं पवत इति ॥ ८॥</p>
<pre><code>      मन्त्र ९[III.ix.9]  
</code></pre>
<p>तदाहुर्यदयमेक एव एक इवैव पवते ।आथ कथमध्यर्ध इति ।<br>
यदस्मिन्निदँ सर्वमध्यार्ध्नोत् तेनाध्यर्ध इति । कतम एको देव<br>
इति । प्राण इति स ब्रह्म त्यदित्याचक्षते ॥ ९॥</p>
<pre><code>      मन्त्र १०[III.ix.10]  
</code></pre>
<p>पृथिव्येव यस्याऽऽयतनमग्निर्लोको मनो ज्योतिर्यो वै तं पुरुषं<br>
विद्यात्सर्वस्याऽऽत्मनः परायणँ, परायणं स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायँ शारीरः पुरुषः स एष । वदैव शाकल्य<br>
तस्य का देवतेत्यमृतमिति होवाच ॥ १०॥</p>
<pre><code>      मन्त्र ११[III.ix.11]  
</code></pre>
<p>काम एव यस्याऽऽयतनँ हृदयं लोको मनो ज्योतिर्यो वै तं<br>
पुरुषं विद्यात्सर्वस्याऽऽत्मनः परायणँ, स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायं काममयः पुरुषः स एष वदैव शाकल्य तस्य का<br>
देवतेति । स्त्रिय इति होवाच ॥ ११॥</p>
<pre><code>      मन्त्र १२[III.ix.12]  
</code></pre>
<p>रूपाण्येव यस्याऽऽयतनं चक्षुर्लोको मनो ज्योतिर्यो वै तं पुरुषं<br>
विद्यात्सर्वस्याऽऽत्मनः परायणँ, स वै वेदिता स्याद् याज्ञवल्क्य ।<br>
वेद वा अहं तं पुरुषँ सर्वस्याऽऽत्मनः परायणं यमात्थ<br>
य एवासावादित्ये पुरुषः स एष वदैव शाकल्य तस्य का देवतेति ।<br>
सत्यमिति होवाच ॥ १२॥</p>
<pre><code>      मन्त्र १३[III.ix.13]  
</code></pre>
<p>आकाश एव यस्याऽऽयतनँ श्रोत्रं लोको मनो ज्योतिर्यो वै तं<br>
पुरुषं विद्यात्सर्वस्याऽऽत्मनः परायणँ, स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायँ श्रौत्रः प्रातिश्रुत्कः पुरुषः स एष वदैव<br>
शाकल्य तस्य का देवतेति । दिश इति होवाच ॥ १३॥</p>
<pre><code>      मन्त्र १४[III.ix.14]  
</code></pre>
<p>तम एव यस्याऽऽयतनँ हृदयं लोको मनो ज्योतिर्यो वै तं<br>
पुरुषं विद्यात्सर्वस्याऽऽत्मनः परायणँ, स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायं छायामयः पुरुषः स एष वदैव शाकल्य तस्य<br>
का देवतेति । मृत्युरिति होवाच ॥ १४॥</p>
<pre><code>      मन्त्र १५[III.ix.15]  
</code></pre>
<p>रूपाण्येव यस्याऽऽयतनं चक्षुर्लोको मनो ज्योतिर्यो वै तं पुरुषं<br>
विद्यात्सर्वस्याऽऽत्मनः परायणँ, परायणं स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायमादर्शे पुरुषः स एष वदैव शाकल्य तस्य का<br>
देवतेत्यसुरिति होवाच ॥ १५॥</p>
<pre><code>      मन्त्र १६[III.ix.16]  
</code></pre>
<p>आप एव यस्याऽऽयतनँ हृदयं लोको मनो ज्योतिर्यो वै तं पुरुषं<br>
विद्यात्सर्वस्याऽऽत्मनः परायणँ, परायणं स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायमप्सु पुरुषः स एष वदैव शाकल्य तस्य का देवतेति ।<br>
वरुण इति होवाच ॥ १६॥</p>
<pre><code>      मन्त्र १७[III.ix.17]  
</code></pre>
<p>रेत एव यस्याऽऽयतनँ हृदयं लोको मनो ज्योतिर्यो वै तं<br>
पुरुषं विद्यात्सर्वस्याऽऽत्मनः परायणँ, स वै वेदिता स्याद्<br>
याज्ञवल्क्य । वेद वा अहं तं पुरुषँ सर्वस्याऽऽत्मनः परायणं<br>
यमात्थ य एवायं पुत्रमयः पुरुषः स एष वदैव शाकल्य तस्य<br>
का देवतेति । प्रजापतिरिति होवाच ॥ १७॥</p>
<pre><code>      मन्त्र १८[III.ix.18]  
</code></pre>
<p>शाकल्येति होवाच याज्ञवल्क्यस्त्वाँ स्विदिमे ब्राह्मणा<br>
अङ्गारावक्षयणमक्रता३ इति ॥ १८॥</p>
<pre><code>      मन्त्र १९[III.ix.19]  
</code></pre>
<p>याज्ञवल्क्येति होवाच शाकल्यो यदिदं कुरुपञ्चालानां<br>
ब्राह्मणानत्यवादीः किं ब्रह्म विद्वानिति । दिशो वेद सदेवाः सप्रतिष्ठा<br>
इति । यद्दिशो वेत्थ सदेवाः सप्रतिष्ठाः ॥ १९॥</p>
<pre><code>      मन्त्र २०[III.ix.20]  
</code></pre>
<p>किन्देवतोऽस्यां प्राच्यां दिश्यसीत्यादित्यदेवत इति । स<br>
आदित्यः कस्मिन्प्रतिष्ठित इति । चक्षुषीति । कस्मिन्नु चक्षुः<br>
प्रतिष्ठितमिति । रूपेष्विति चक्षुषा हि रूपाणि पश्यति । कस्मिन्नु<br>
रूपाणि प्रतिष्ठितानीति । हृदय इति होवाच हृदयेन हि रूपाणि जानाति<br>
हृदये ह्येव रूपाणि प्रतिष्ठितानि भवन्तीत्येवमेवैतद् याज्ञवल्क्य ॥ २०॥</p>
<pre><code>      मन्त्र २१[III.ix.21]  
</code></pre>
<p>किन्देवतोऽस्यां दक्षिणायां दिश्यसीति । यमदेवत इति । स यमः<br>
कस्मिन्प्रतिष्ठित इति । यज्ञ इति । कस्मिन्नु यज्ञः प्रतिष्ठित इति।<br>
दक्षिणायामिति । कस्मिन्नु दक्षिणा प्रतिष्ठितेति श्रद्धायामिति यदा<br>
ह्येव श्रद्धत्तेऽथ दक्षिणां ददाति श्रद्धायाँ ह्येव दक्षिणा<br>
प्रतिष्ठितेति कस्मिन्नु श्रद्धा प्रतिष्ठितेति हृदय इति होवाच<br>
हृदयेन हि श्रद्धां जानाति हृदये ह्येव श्रद्धा प्रतिष्ठिता<br>
भवतीत्येवमेवैतद् याज्ञवल्क्य ॥ २१॥</p>
<pre><code>      मन्त्र २२[III.ix.22]  
</code></pre>
<p>किन्देवतोऽस्यां प्रतीच्यां दिश्यसीति । वरुणदेवत इति । स वरुणः<br>
कस्मिन् प्रतिष्ठित इत्यप्स्विति । कस्मिन्न्वापः प्रतिष्ठितेति रेतसीति ।<br>
कस्मिन्नु रेतः प्रतिष्ठितेति इति हृदय इति तस्मादपि प्रतिरूपं<br>
जातमाहुर्हृदयादिव सृप्तो हृदयादिव निर्मित इति हृदये ह्येव<br>
रेतः प्रतिष्ठितं भवतीत्येवमेवैतद् याज्ञवल्क्य ॥ २२॥</p>
<pre><code>      मन्त्र २३[III.ix.23]  
</code></pre>
<p>किन्देवतोऽस्यामुदीच्यां दिश्यसीति । सोमदेवत इति । स सोमः<br>
कस्मिन्प्रतिष्ठित इति । दीक्षायामिति । कस्मिन्नु दीक्षा प्रतिष्ठितेति<br>
सत्य इति तस्मादपि दीक्षितमाहुः सत्यं वदेति सत्ये ह्येव दीक्षा<br>
प्रतिष्ठितेति कस्मिन्नु सत्यं प्रतिष्ठितमिति हृदय इति होवाच<br>
हृदयेन हि सत्यं जानाति हृदये ह्येव सत्यं प्रतिष्ठितं<br>
भवतीत्येवमेवैतद् याज्ञवल्क्य ॥ २३॥</p>
<pre><code>      मन्त्र २४[III.ix.24]  
</code></pre>
<p>किन्देवतोऽस्यां ध्रुवायां दिश्यसीत्यग्निदेवत इति । सोऽग्निः<br>
कस्मिन्प्रतिष्ठित इति वाचीति । कस्मिन्नु वाक्प्रतिष्ठितेति हृदय इति ।<br>
कस्मिन्नु हृदयं प्रतिष्ठितमिति</p>
<pre><code>      मन्त्र २५[III.ix.25]  
</code></pre>
<p>अहल्लिकेति होवाच याज्ञवल्क्यो यत्रैतदन्यत्रास्मन्मन्यासै ।<br>
यद्ध्येतदन्यत्रास्मत्स्याच्छ्वानो वैनदद्युर्वयाँसि<br>
वैनद्विमथ्नीरन्निति ॥ २५॥</p>
<pre><code>      मन्त्र २६[III.ix.26]  
</code></pre>
<p>कस्मिन्नु त्वं चात्मा च प्रतिष्ठितौ  स्थ इति । प्राण इति । कस्मिन्नु<br>
प्राणः प्रतिष्ठित इत्यपान इति । कस्मिन्न्वपानः प्रतिष्ठित इति ।<br>
व्यान इति । कस्मिन्नु व्यानः प्रतिष्ठित इत्युदान इति । कस्मिन्नूदानः<br>
प्रतिष्ठित इति । समान इति । स एष नेति नेत्यात्माऽगृह्यो न<br>
हि गृह्यतेऽशीर्यो न हि शीर्यतेऽसङ्गो न हि सज्यतेऽसितो<br>
न व्यथते न रिष्यत्येतान्यष्टावायतनान्यष्टौ लोका अष्टौ देवा<br>
अष्टौ पुरुषाः । स यस्तान्पुरुषान्निरुह्य प्रत्युह्यात्यक्रामत् तं<br>
त्वौपनिषदं पुरुषं पृच्छामि । तं चेन्मे न विवक्ष्यसि मूर्धा<br>
ते विपतिष्यतीति । तँ ह न मेने शाकल्यस्तस्य ह मूर्धा विपपात<br>
अपि हास्य परिमोषिणोऽस्थीन्यपजह्रुरन्यन्मन्यमानाः ॥ २६॥</p>
<pre><code>      मन्त्र २७[III.ix.27]  
</code></pre>
<p>अथ होवाच ब्राह्मणा भगवन्तो यो वः कामयते स मा पृच्छतु<br>
सर्वे वा मा पृच्छत यो वः कामयते तं वः पृच्छामि सर्वान्वा<br>
वः पृच्छामीति । ते ह ब्राह्मणा न दधृषुः ॥ २७॥</p>
<pre><code>      मन्त्र २८[III.ix.28]  
</code></pre>
<p>तान्हैतैः श्लोकैः पप्रच्छ यथा वृक्षो वनस्पतिस्तथैव<br>
पुरुषोऽमृषा तस्य लोमानि पर्णानि त्वगस्योत्पाटिका बहिः ॥ १॥ त्वच<br>
एवास्य रुधिरं प्रस्यन्दि त्वच उत्पटः तस्मात्तदतृण्णात्प्रैति रसो<br>
वृक्षादिवाऽऽहतात् ॥ २॥ माँसान्यस्य शकराणि किनाटँ<br>
स्नाव तत्स्थिरम् । अस्थीन्यन्तरतो दारूणि मज्जा मज्जोपमा कृता ॥ ३॥</p>
<p>यद्वृक्षो वृक्णो रोहति मूलान्नवतरः पुनः मर्त्यः<br>
स्विन्मृत्युना वृक्णः कस्मान्मूलात्प्ररोहति ॥ ४॥ रेतस इति मा<br>
वोचत जीवतस्तत्प्रजायते धानारुह इव वै वृक्षोऽञ्जसा प्रेत्य<br>
सम्भवः ॥ ५॥ यत्समूलमावृहेयुर्वृक्षं न पुनराभवेत् । मर्त्यः<br>
स्विन्मृत्युना वृक्णः कस्मान्मूलात्प्ररोहति ॥ ६॥ जात एव न जायते<br>
को न्वेनं जनयेत्पुनः विज्ञानमानन्दं ब्रह्म रातिर्दातुः परायणं<br>
तिष्ठमानस्य तद्विद इति ॥ ७॥   ॥ २८ ॥</p>
<p>इति नवमं ब्राह्मणम् ॥</p>
<p>॥ इति बृहदारण्यकोपनिषदि तृतीयोऽध्यायः ॥</p>
<p>अथ चतुर्तोऽध्यायः ।</p>
<p>अथ प्रथमं ब्राह्मणम् ।</p>
<pre><code>      मन्त्र १ [IV.i.1]  
</code></pre>
<p>ॐ जनको ह वैदेह आसां चक्रेऽथ ह याज्ञवल्क्य आवव्राज । तँ<br>
होवाच याज्ञवल्क्य किमर्थमचारीः पशूनिच्छन्नण्वन्तानित्युभयमेव<br>
सम्राड् इति होवाच ॥ १॥</p>
<pre><code>      मन्त्र २[IV.i.2]  
</code></pre>
<p>यत्ते कश्चिदब्रवीत् तच्छृणवामेत्यब्रवीन् मे जित्वा शैलिनिर्वाग्वै<br>
ब्रह्मेति । यथा मातृमान्पितृमानाचार्यवान्ब्रूयात् तथा<br>
तच्छैलिरब्रवीद् वाग्वै ब्रह्मेत्यवदतो हि किँ स्यादित्यब्रवीत्तु ते<br>
तस्याऽऽयतनं प्रतिष्ठाम् । न मेऽब्रवीदित्येकपाद्वा एतत् सम्राड् इति ।<br>
स वै नो ब्रूहि याज्ञवल्क्य । वागेवाऽऽयतनमाकाशः प्रतिष्ठा<br>
प्रज्ञेत्येनदुपासीत । का प्रज्ञता याज्ञवल्क्य । वागेव सम्राड्<br>
इति होवाच वाचा वै सम्राड् बन्धुः प्रज्ञायत ऋग्वेदो यजुर्वेदः<br>
सामवेदोऽथर्वाङ्गिरस इतिहासः पुराणं विद्या उपनिषदः श्लोकाः<br>
सूत्राण्यनुव्याख्यानानि व्याख्यानानीष्टँ हुतमाशितं पायितमयं च<br>
लोकः परश्च लोकः सर्वाणि च भूतानि वाचैव सर्वाणि च भूतानि<br>
वाचा एव सम्राट् प्रज्ञायन्ते वाग्वै सम्राट् परमं ब्रह्म नैनं<br>
वाग्जहाति सर्वाण्येनं भूतान्यभिक्षरन्ति । देवो भूत्वा देवानप्येति य<br>
एवं विद्वानेतदुपास्ते । हस्त्यृषभँ सहस्रं ददामीति होवाच<br>
जनको वैदेहः । स होवाच याज्ञवल्क्यः पिता मेऽमन्यत नाननुशिष्य<br>
हरेतेति ॥ २॥</p>
<pre><code>      मन्त्र ३[IV.i.3]  
</code></pre>
<p>यदेव ते कश्चिदब्रवीत्तच्छृणवामेत्यब्रवीन्म ऊदङ्कः शौल्बायनः<br>
प्राणो वै ब्रह्मेति । यथा मातृमान्पितृमानाचार्यवान्ब्रूयात्<br>
तथा तच्छौल्वायनोऽब्रवीत् प्राणो वै ब्रह्मेत्यप्राणतो हि<br>
किँ स्यादित्यब्रवीत्तु ते तस्याऽऽयतनं प्रतिष्ठाम् । न<br>
मेऽब्रवीदित्येकपाद्वा एतत् सम्राड् इति । स वै नो ब्रूहि याज्ञवल्क्य ।<br>
प्राण एवाऽऽयतनमाकाशः प्रतिष्ठा प्रियमित्येनदुपासीत ।<br>
का प्रियता याज्ञवल्क्य । प्राण एव सम्राड् इति होवाच प्राणस्य<br>
वै सम्राट् कामायायाज्यं याजयत्यप्रतिगृह्यस्य प्रतिगृह्णात्यपि<br>
तत्र वधाशङ्कं भवति यां दिशमेति प्राणस्यैव सम्राट् कामाय<br>
प्राणो वै सम्राट् परमं ब्रह्म । नैनं प्राणो जहाति सर्वाण्येनं<br>
भूतान्यभिक्षरन्ति । देवो भूत्वा देवानप्येति य एवं विद्वानेतदुपास्ते ।<br>
हस्त्यृषभँ सहस्रं ददामीति होवाच जनको वैदेहः । स<br>
होवाच याज्ञवल्क्यः पिता मेऽमन्यत नाननुशिष्य हरेतेति ॥ ३॥</p>
<pre><code>      मन्त्र ४[IV.i.4]  
</code></pre>
<p>यदेव ते कश्चिदब्रवीत् तच्छृणवामेत्यब्रवीन्मे<br>
बर्कुर्वार्ष्णश्चक्षुर्वै ब्रह्मेति । यथा मातृमान्पितृमानाचार्यवान्<br>
ब्रूयात् तथा तद्वार्ष्णोऽब्रवीत्च्चक्षुर्वै ब्रह्मेत्यपश्यतो<br>
हि किँ स्यादित्यब्रवीत्तु ते तस्याऽऽयतनं प्रतिष्ठाम् । न<br>
मेऽब्रवीदित्येकपाद्वा एतत् सम्राड् इति । स वै नो ब्रूहि याज्ञवल्क्य ।<br>
चक्षुरेवाऽऽयतनमाकाशः प्रतिष्ठा सत्यमित्येतदुपासीत । का<br>
सत्यता याज्ञवल्क्य । चक्षुरेव सम्राड् इति होवाच चक्षुषा वै<br>
सम्राट् पश्यन्तमाहुरद्राक्षीरिति । स आहाद्राक्षमिति तत्सत्यं भवति<br>
चक्षुर्वै सम्राट् परमं ब्रह्म नैनं चक्षुर्जहाति सर्वाण्येनं<br>
भूतान्यभिक्षरन्ति । देवो भूत्वा देवानप्येति य एवं विद्वानेतदुपास्ते ।<br>
हस्त्यृषभँ सहस्रं ददामीति होवाच जनको वैदेहः । स<br>
होवाच याज्ञवल्क्यः पिता मेऽमन्यत नाननुशिष्य हरेतेति ॥४॥</p>
<pre><code>      मन्त्र ५[IV.i.5]  
</code></pre>
<p>यदेव ते कश्चिदब्रवीत् तच्छृणवामेत्यब्रवीन्मे गर्दभीविपीतो<br>
भारद्वाजः श्रोत्रं वै ब्रह्मेति यथा मातृमान्पितृमानाचार्यवान्ब्रूयात्<br>
तथा तद्भारद्वाजोऽब्रवीच्छ्रोत्रं वै ब्रह्मेत्यशृण्वतो<br>
हि किँ स्यादित्यब्रवीत्तु ते तस्याऽऽयतनं प्रतिष्ठाम् । न<br>
मेऽब्रवीदित्येकपाद्वा एतत् सम्राड् इति । स वै नो ब्रूहि याज्ञवल्क्य ।<br>
श्रोत्रमेवाऽऽयतनमाकाशः प्रतिष्ठाऽनन्तमित्येनदुपासीत ।<br>
काऽनन्तता याज्ञवल्क्य । दिश एव सम्राड् इति होवाच तस्माद्वै<br>
सम्राड् अपि यां काञ्च दिशं गच्छति नैवास्या अन्तं गच्छत्यनन्ता<br>
हि दिशो दिशो वै सम्राट् श्रोत्रँश्रोत्रं वै सम्राट् परमं<br>
ब्रह्म । नैनँ श्रोत्रं जहाति सर्वाण्येनं भूतान्यभिक्षरन्ति ।<br>
देवो भूत्वा देवानप्येति य एवं विद्वानेतदुपास्ते । हस्त्यृषभँ<br>
सहस्रं ददामीति होवाच जनको वैदेहः । स होवाच याज्ञवल्क्यः<br>
पिता मेऽमन्यत नाननुशिष्य हरेतेति ॥ ५॥</p>
<pre><code>      मन्त्र ६[IV.i.6]  
</code></pre>
<p>यदेव ते कश्चिदब्रवीत् तच्छृणवामेत्यब्रवीन्मे सत्यकामो जाबालो<br>
मनो वै ब्रह्मेति यथा मातृमान्पितृमानाचार्यवान्ब्रूयात् तथा<br>
तज्जाबालो अब्रवीन् मनो वै ब्रह्मेत्यमनसो हि किँ स्यादित्यब्रवीत्तु<br>
ते तस्याऽऽयतनं प्रतिष्ठाम् । न मेऽब्रवीदित्येकपाद्वा एतत् सम्राड्<br>
इति । स वै नो ब्रूहि याज्ञवल्क्य । मन एवाऽऽयतनमाकाशः<br>
प्रतिष्ठाऽऽनन्द इत्येनदुपासीत । काऽऽनन्दता याज्ञवल्क्य ।<br>
मन एव सम्राड् इति होवाच मनसा वै सम्राट् स्त्रियमभिहार्यते तस्यां<br>
प्रतिरूपः पुत्रो जायते स आनन्दो । मनो वै सम्राट् परमं ब्रह्म नैनं<br>
मनो जहाति सर्वाण्येनं भूतान्यभिक्षरन्ति । देवो भूत्वा देवानप्येति<br>
य एवं विद्वानेतदुपास्ते । हस्त्यृषभँ सहस्रं ददामीति होवाच<br>
जनको वैदेहः । स होवाच याज्ञवल्क्यः पिता मेऽमन्यत नाननुशिष्य<br>
हरेतेति ॥ ६॥</p>
<pre><code>      मन्त्र ७[IV.i.7]  
</code></pre>
<p>यदेव ते कश्चिदब्रवीत् तच्छृणवामेत्यब्रवीन्मे विदग्धः शाकल्यो<br>
हृदयं वै ब्रह्मेति यथा मातृमान्पितृमानाचार्यवान्ब्रूयात्<br>
तथा तच्छाकल्योऽब्रवीद् धृदयं वै ब्रह्मेत्यहृदयस्य हि<br>
किँ स्यादित्यब्रवीत्तु ते तस्याऽऽयतनं प्रतिष्ठां  । न<br>
मेऽब्रवीदित्येकपाद्वा एतत् सम्राड् इति । स वै नो ब्रूहि याज्ञवल्क्य ।<br>
हृदयमेवाऽऽयतनमाकाशः प्रतिष्ठा स्थितिरित्येनदुपासीत । का<br>
स्थितिता याज्ञवल्क्य । हृदयमेव सम्राड् इति होवाच हृदयं वै<br>
सम्राट् सर्वेषां भूतानामायतनँ हृदयं वै सम्राट्, सर्वेषां<br>
भूतानां प्रतिष्ठा हृदये ह्येव सम्राट् सर्वाणि भूतानि प्रतिष्ठितानि<br>
भवन्ति हृदयं वै सम्राट् परमं ब्रह्म नैनँ हृदयं<br>
जहाति सर्वाण्येनं भूतान्यभिक्षरन्ति । देवो भूत्वा देवानप्येति य<br>
एवं विद्वानेतदुपास्ते । हस्त्यृषभँ सहस्रं ददामीति होवाच<br>
जनको वैदेहः । स होवाच याज्ञवल्क्यः पिता मेऽमन्यत नाननुशिष्य<br>
हरेतेति ॥ ७॥</p>
<p>इति प्रथमं ब्राह्मणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १[IV.ii.1]  
</code></pre>
<p>जनको ह वैदेहः कूर्चादुपावसर्पन्नुवाच नमस्तेऽस्तु याज्ञवल्क्यानु<br>
मा शाधीति । स होवाच यथा वै सम्राण् महान्तमध्वानमेष्यन्रथं<br>
वा नावं वा समाददीतैवमेवैताभिरुपनिषद्भिः समाहितात्माऽस्यसि<br>
एवं वृन्दारक आढ्यः सन्नधीतवेद उक्तोपनिषत्क इतो विमुच्यमानः<br>
क्व गमिष्यसीति । नाहं तद् भगवन् वेद यत्र गमिष्यामीत्यथ वै<br>
तेऽहं तद्वक्ष्यामि यत्र गमिष्यसीति । ब्रवीतु भगवानिति ॥ १॥</p>
<pre><code>      मन्त्र २[IV.ii.2]  
</code></pre>
<p>इन्धो ह वै नामैष योऽयं दक्षिणेऽक्षन्पुरुषस्तं वा एतमिन्धँ<br>
सन्तमिन्द्र इत्याचक्षते परोक्षेणैव परोक्षप्रिया इव हि देवाः<br>
प्रत्यक्षद्विषः ॥ २॥</p>
<pre><code>      मन्त्र ३[IV.ii.3]  
</code></pre>
<p>अथैतद्वामेऽक्षणि पुरुषरूपमेषाऽस्य पत्नी विराट् तयोरेष<br>
सँस्तावो य एषोऽन्तर्हृदय आकाशोऽथैनयोरेतदन्नं<br>
य एषोऽन्तर्हृदये लोहितपिण्डोऽथैनयोरेतत्प्रावरणं<br>
यदेतदन्तर्हृदये जालकमिवाथैनयोरेषा सृतिः सञ्चरणी<br>
यैषा हृदयादूर्ध्वा नाड्युच्चरति । यथा केशः सहस्रधा<br>
भिन्न एवमस्यैता हिता नाम नाड्योऽन्तर्हृदये प्रतिष्ठिता<br>
भवन्त्येवमस्य एताशितास्नाम नाड्यसन्तर्हृदये प्रतिष्ठितास्भवन्ति<br>
एताभिर्वा एतदास्रवदास्रवति तस्मादेष प्रविविक्ताहारतर इवैव<br>
भवत्यस्माच्छारीरादात्मनः ॥ ३॥</p>
<pre><code>      मन्त्र ४[IV.ii.4]  
</code></pre>
<p>तस्य प्राची दिक्प्राञ्चः प्राणाः दक्षिणा दिग्दक्षिणे प्राणाः प्रतीची<br>
दिक्प्रत्यञ्चः प्राणा उदीची दिगुदञ्चः प्राणाः ऊर्ध्वा दिगूर्ध्वाः<br>
प्राणाः अवाची दिगवाञ्चः प्राणाः सर्वा दिशः सर्वे प्राणाः । स एष<br>
नेति नेत्याऽत्मागृह्यो न हि गृह्यतेऽशीर्यो न हि शीर्यतेऽसङ्गो<br>
न हि सज्यतेऽसितो न व्यथते न रिष्यत्य्व्यथते असङ्गस्न हि<br>
सज्यते असितस्न व्यथते न रिष्यति अभयं वै जनक प्राप्तोऽसीति<br>
होवाच याज्ञवल्क्यः । स होवाच जनको वैदेहोऽभयं त्वा गच्छताद्<br>
याज्ञवल्क्य यो नो भगवन्न् अभयं वेदयसे नमस्तेऽस्त्विमे विदेहा<br>
अयमहमस्मि ॥ ४॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १[IV.iii.1]  
</code></pre>
<p>जनकँ ह वैदेहं याज्ञवल्क्यो जगाम स मेने न वदिष्य<br>
इति स मेने न वदिष्य इत्यथ ह यज्जनकश्च वैदेहो<br>
याज्ञवल्क्यश्चाग्निहोत्रे समूदाते तस्मै ह याज्ञवल्क्यो वरं ददौ ।<br>
स ह कामप्रश्नमेव वव्रे । तँ हास्मै ददौ । तँ ह सम्राडेव<br>
पूर्वं पप्रच्छ ॥ १॥</p>
<pre><code>      मन्त्र २[IV.iii.2]  
</code></pre>
<p>याज्ञवल्क्य किञ्ज्योतिरयं पुरुष इत्यादित्यज्योतिः सम्राड् इति<br>
होवाचाऽऽदित्येनैवायं ज्योतिषाऽऽस्ते पल्ययते कर्म कुरुते<br>
विपल्येतीत्येवमेवैतद् याज्ञवल्क्य ॥ २॥</p>
<pre><code>      मन्त्र ३[IV.iii.3]  
</code></pre>
<p>अस्तमित आदित्ये याज्ञवल्क्य किञ्ज्योतिरेवायं पुरुष इति । चन्द्रमा<br>
एवास्य ज्योतिर्भवतीति चन्द्रमसैवायं ज्योतिषास्ते पल्ययते कर्म<br>
कुरुते विपल्येतीत्येवमेवैतद् याज्ञवल्क्य ॥ ३॥</p>
<pre><code>      मन्त्र ४[IV.iii.4]  
</code></pre>
<p>अस्तमित आदित्ये याज्ञवल्क्य चन्द्रमस्यस्तमिते किञ्ज्योतिरेवायं पुरुष<br>
इत्यग्निरेवास्य ज्योतिर्भवत्यग्निनैवायं ज्योतिषाऽऽस्ते पल्ययते<br>
कर्म कुरुते विपल्येतीत्येवमेवैतद् याज्ञवल्क्य ॥ ४॥</p>
<pre><code>      मन्त्र ५[IV.iii.5]  
</code></pre>
<p>अस्तमित आदित्ये याज्ञवल्क्य चन्द्रमस्यस्तमिते शान्तेऽग्नौ<br>
किञ्ज्योतिरेवायं पुरुष इति । वागेवास्य ज्योतिर्भवतीति वाचैवायं<br>
ज्योतिषास्ते पल्ययते कर्म कुरुते विपल्येतीति । तस्माद्वै सम्राड् अपि<br>
यत्र स्वः पाणिर्न विनिर्ज्ञायतेऽथ यत्र वागुच्चरत्युपैव तत्र<br>
न्येतीत्येवमेवैतद् याज्ञवल्क्य ॥ ५॥</p>
<pre><code>      मन्त्र ६[IV.iii.6]  
</code></pre>
<p>अस्तमित आदित्ये याज्ञवल्क्य चन्द्रमस्यस्तमिते शान्तेऽग्नौ शान्तायां<br>
वाचि किञ्ज्योतिरेवायं पुरुष इत्यात्मैवास्य ज्योतिर्भवत्यात्मनैवायं<br>
ज्योतिषाऽऽस्ते पल्ययते कर्म कुरुते विपल्येतीति ॥ ६॥</p>
<pre><code>      मन्त्र ७[IV.iii.7]  
</code></pre>
<p>कतम आत्मेति । योऽयं विज्ञानमयः प्राणेषु हृद्यन्तर्ज्योतिः<br>
विज्ञानमयः प्राणेषु हृद्यन्तर्ज्योतिः पुरुषः पुरुषस्स समानः<br>
सन्नुभौ लोकावनुसञ्चरति । ध्यायतीव लेलायतीव स हि स्वप्नो<br>
भूत्वेमं लोकमतिक्रामति मृत्यो रूपाणि ॥ ७॥</p>
<pre><code>      मन्त्र ८[IV.iii.8]  
</code></pre>
<p>स वा अयं पुरुषो जायमानः शरीरमभिसम्पद्यमानः पाप्मभिः<br>
सँसृज्यते । स उत्क्रामन्म्रियमाणः पाप्मनो विजहाति ॥ ८॥</p>
<pre><code>      मन्त्र ९[IV.iii.9]  
</code></pre>
<p>तस्य वा एतस्य पुरुषस्य द्वे एव स्थाने भवत इदं च परलोकस्थानं<br>
च सन्ध्यं तृतीयँ स्वप्नस्थानं तस्मिन्सन्ध्ये स्थाने<br>
तिष्ठन्नेते उभे स्थाने पश्यतीदं च परलोकस्थानं च अथ<br>
यथाक्रमोऽयं परलोकस्थाने भवति तमाक्रममाक्रम्योभयान्पाप्मन<br>
आनन्दाँश्च पश्यति । पश्यति स यत्र प्रस्वपित्यस्य लोकस्य<br>
सर्वावतो मात्रामपादाय स्वयं विहत्य स्वयं निर्माय स्वेन भासा स्वेन<br>
ज्योतिषा प्रस्वपित्यत्रायं पुरुषः स्वयं ज्योतिर्भवति ॥ ९॥</p>
<pre><code>      मन्त्र १०[IV.iii.10]  
</code></pre>
<p>न तत्र रथा न रथयोगा न पन्थानो भवन्त्यथ<br>
रथान्रथयोगान्पथः सृजते । न तत्राऽऽनन्दा मुदः प्रमुदो<br>
भवन्त्यथाऽऽनन्दान्मुदः प्रमुदः सृजते । न तत्र वेशान्ताः<br>
पुष्करिण्यः स्रवन्त्यो भवन्त्यथ वेशान्तान्पुष्करिणीः स्रवन्तीः<br>
सृजते स हि कर्ता ॥ १०॥</p>
<pre><code>      मन्त्र ११[IV.iii.11]  
</code></pre>
<p>तदेते श्लोका भवन्ति स्वप्नेन शारीरमभिप्रहत्या सुप्तः<br>
सुप्तानभिचाकशीति । शुक्रमादाय पुनरैति स्थानँ हिरण्मयः<br>
पुरुष एकहँसः ॥ ११॥</p>
<pre><code>      मन्त्र १२[IV.iii.12]  
</code></pre>
<p>प्राणेन रक्षन्नपरं कुलायं बहिष्कुलायादमृतश्चरित्वा स<br>
ईयतेऽमृतो यत्रकामँ हिरण्मयः पुरुष एकहँसः ॥ १२॥</p>
<pre><code>      मन्त्र १३[IV.iii.13]  
</code></pre>
<p>स्वप्नान्त उच्चावचमीयमानो रूपाणि देवः कुरुते बहूनि । उतेव स्त्रीभिः<br>
सह मोदमानो जक्षदुतेवापि भयानि पश्यन् ॥ १३॥</p>
<pre><code>      मन्त्र १४[IV.iii.14]  
</code></pre>
<p>आराममस्य पश्यन्ति न तं पश्यति कश्चनेति । तं नाऽऽयतं<br>
बोधयेदित्याहुः । दुर्भिषज्यँ हास्मै भवति यमेष न<br>
प्रतिपद्यते ॥ १४॥ अथो खल्वाहुर्जागरितदेश एवास्यैष यानि ह्येव<br>
जाग्रत् पश्यति तानि सुप्त इत्यत्रायं पुरुषः स्वयं ज्योतिर्भवति ।<br>
सोऽहं भगवते सहस्रं ददाम्यत ऊर्ध्वं विमोक्षाय ब्रूहीति ॥ १४॥</p>
<pre><code>      मन्त्र १५[IV.iii.15]  
</code></pre>
<p>स वा एष एतस्मिन्सम्प्रसादे रत्वा चरित्वा दृष्ट्वैव पुण्यं<br>
च पापं च पुनः प्रतिन्यायं प्रतियोन्याद्रवति स्वप्नायैव एव स<br>
यत्तत्र किञ्चित्पश्यत्यनन्वागतस्तेन भवत्यसङ्गो ह्ययं पुरुष<br>
इत्येवमेवैतद् याज्ञवल्क्य । सोऽहं भगवते सहस्रं ददाम्यत<br>
ऊर्ध्वं विमोक्षायैव ब्रूहीति ॥ १५॥</p>
<pre><code>      मन्त्र १६[IV.iii.16]  
</code></pre>
<p>स वा एष एतस्मिन्त्स्वप्ने रत्वा चरित्वा दृष्ट्वैव पुण्यं च पापं च<br>
पुनः प्रतिन्यायं प्रतियोन्याद्रवति बुद्धान्तायैव आद्रवति बुद्धान्ताय<br>
एव स यत्तत्र किञ्चित्पश्यत्यनन्वागतस्तेन भवत्यसङ्गो ह्ययं<br>
पुरुष इत्येवमेवैतद् याज्ञवल्क्य । सोऽहं भगवते सहस्रं ददाम्यत<br>
ऊर्ध्वं विमोक्षायैव ब्रूहीति ॥ १६॥</p>
<pre><code>      मन्त्र १७[IV.iii.17]  
</code></pre>
<p>स वा एष एतस्मिन्बुद्धान्ते रत्वा चरित्वा दृष्ट्वैव पुण्यं च पापं<br>
च पुनः प्रतिन्यायं प्रतियोन्याद्रवति स्वप्नान्तायैव ॥ १७॥ आद्रवति<br>
स्वप्नान्ताय एव</p>
<pre><code>      मन्त्र १८[IV.iii.18]  
</code></pre>
<p>तद्यथा महामत्स्य उभे कूलेऽनुसञ्चरति पूर्वं चापरं चैवमेवायं<br>
पुरुष एतावुभावन्तावनुसञ्चरति स्वप्नान्तं च बुद्धान्तं च ॥</p>
<p>१८॥ अन्तौ अनुसञ्चरति स्वप्नान्तम् च बुद्धान्तम् च</p>
<pre><code>      मन्त्र १९[IV.iii.19]  
</code></pre>
<p>तद्यथास्मिन्नाऽकाशे श्येनो वा सुपर्णो वा विपरिपत्य श्रान्तः<br>
सँहत्य पक्षौ संलयायैव ध्रियत ध्रियते एवमेवायं पुरुष<br>
एतस्मा अन्ताय धावति यत्र सुप्तो न कं चन कामं कामयते न कं<br>
चन स्वप्नं पश्यति ॥ १९॥ स्वप्नम् पश्यति</p>
<pre><code>      मन्त्र २०[IV.iii.20]  
</code></pre>
<p>ता वा अस्यैता हिता नाम नाड्यो यथा केशः सहस्रधा भिन्नस्तावताऽणिम्ना<br>
तिष्ठन्ति शुक्लस्य नीलस्य पिङ्गलस्य हरितस्य लोहितस्य पूर्णा ।<br>
नीलस्य पिङ्गलस्य हरितस्य लोहितस्य पूर्णासथ यत्रैनं घ्नन्तीव<br>
जिनन्तीव हस्तीव विच्छाययति गर्तमिव पतति यदेव जाग्रद्भयं<br>
पश्यति तदत्राविद्यया मन्यतेऽथ यत्र देव इव राजेवाहमेवेदँ<br>
सर्वोऽस्मीति मन्यते सोऽस्य परमो लोकाः ॥ २०॥</p>
<pre><code>      मन्त्र २१[IV.iii.21]  
</code></pre>
<p>तद्वा अस्यैतदतिच्छन्दा अपहतपाप्माभयँ रूपम् । तद्यथा प्रियया<br>
स्त्रिया सम्परिष्वक्तो न बाह्यं किं चन वेद नाऽऽन्तरमेवमेवायं<br>
पुरुषः प्राज्ञेनाऽऽत्मना सम्परिष्वक्तो न बाह्यं किं चन वेद<br>
नाऽऽन्तरम् । सम्परिष्वक्तस्न बाह्यम् किम् चन वेद न अन्तरं तद्वा<br>
अस्यैतदाप्तकाममात्मकाममकामं रूपम् शोकान्तरम् ॥ २१॥</p>
<pre><code>      मन्त्र २२[IV.iii.22]  
</code></pre>
<p>अत्र पिताऽपिता भवति माताऽमाता लोका अलोका देवा अदेवा वेदा अवेदा<br>
अत्र स्तेनोऽस्तेनो भवति भ्रूणहाऽभ्रूणहा चाण्डालोऽचण्डालः<br>
पौल्कसोऽपौल्कसो श्रमणोऽश्रमण स्तापसोऽतापसोऽनन्वागतं<br>
पुण्येनानन्वागतं पापेन अश्रमणस्तापससतापससनन्वागतस्पुण्येन<br>
अनन्वागतस्पापेन तीर्णो हि तदा सर्वाञ्छोकान्हृदयस्य भवति ॥ २२॥</p>
<pre><code>      मन्त्र २३[IV.iii.23]  
</code></pre>
<p>यद्वै तन्न पश्यति पश्यन्वै तन्न पश्यति न हि<br>
द्रष्टुर्दृष्टेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यत्पश्येत् ॥ २३॥</p>
<pre><code>      मन्त्र २४[IV.iii.24]  
</code></pre>
<p>यद्वै तन्न जिघ्रति जिघ्रन्वै तन्न जिघ्रति न हि<br>
घ्रातुर्घ्रातेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यज्जिघ्रेत् ॥ २४॥</p>
<pre><code>      मन्त्र २५[IV.iii.25]  
</code></pre>
<p>यद्वै तन्न रसयते रसयन्वै तन्न रसयते न हि रसयितू<br>
रसयितेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यद्रसयेत् ॥ २५॥</p>
<pre><code>      मन्त्र २६[IV.iii.26]  
</code></pre>
<p>यद्वै तन्न वदति वदन्वै तन्न वदति न हि वक्तुर्वक्तेर्विपरिलोपो<br>
विद्यतेऽविनाशित्वान् न तु तद्द्वितीयमस्ति ततोऽन्यद्विभक्तं यद्वदेत् ॥ २६॥</p>
<pre><code>      मन्त्र २७[IV.iii.27]  
</code></pre>
<p>यद्वै तन्न शृणोति शृण्वन्वै तन्न शृणोति न हि श्रोतुः<br>
श्रुतेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यच्छृणुयात् ॥ २७॥</p>
<pre><code>      मन्त्र २८[IV.iii.28]  
</code></pre>
<p>यद्वै तन्न मनुते मन्वानो वै तन्न मनुते न हि मन्तुर्मतेर्विपरिलोपो<br>
विद्यतेऽविनाशित्वान् न तु तद्द्वितीयमस्ति ततोऽन्यद्विभक्तं<br>
यन्मन्वीत ॥ २८॥</p>
<pre><code>      मन्त्र २९[IV.iii.29]  
</code></pre>
<p>यद्वै तन्न स्पृशति स्पृशन्वै तन्न स्पृशति न हि स्प्रष्टुः<br>
स्पृष्टेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यत्स्पृशेत् ॥ २९॥</p>
<pre><code>      मन्त्र ३०[IV.iii.30]  
</code></pre>
<p>यद्वै तन्न विजानाति विजानन्वै तन्न विजानाति न हि<br>
विज्ञातुर्विज्ञातेर्विपरिलोपो विद्यतेऽविनाशित्वान् न तु तद्द्वितीयमस्ति<br>
ततोऽन्यद्विभक्तं यद्विजानीयात् ॥ ३०॥</p>
<pre><code>      मन्त्र ३१[IV.iii.31]  
</code></pre>
<p>यत्र वा अन्यदिव स्यात् तत्रान्योऽन्यत्पश्येदन्योऽन्यज्जिघ्रेद्<br>
अन्योऽन्यद्रसयेदन्योऽन्यद्वदेदन्योऽन्यच्छृणुयादन्योऽन्यन्मन्वीता<br>
न्योऽन्यत्स्पृशेदन्योऽन्यद्विजानीयात् ॥ ३१॥</p>
<pre><code>      मन्त्र ३२[IV.iii.32]  
</code></pre>
<p>सलिल एको द्रष्टाद्वैतो भवत्येष ब्रह्मलोकः सम्राड् इति<br>
हैनमनुशशास याज्ञवल्क्य। एषास्य परमा गतिरेषास्य परमा सम्पद्<br>
एषोऽस्य परमो लोक एषोऽस्य परम आनन्द एतस्यैवाऽऽनन्दस्यान्यानि<br>
भूतानि मात्रामुपजीवन्ति ॥ ३२॥</p>
<pre><code>      मन्त्र ३३[IV.iii.33]  
</code></pre>
<p>स यो मनूष्याणाँ राद्धः समृद्धो भवत्यन्येषामधिपतिः<br>
सर्वैर्मानुष्यकैर्भोगैः सम्पन्नतमः अन्येषां सम्पन्नतमस्स<br>
मनुष्याणां परम आनन्दोऽथ ये शतं मनुष्याणामानन्दाः स एकः<br>
पितृणां जितलोकानामानन्दोऽथ ये शतं पितृणां जितलोकानामानन्दाः<br>
स एको गन्धर्वलोक आनन्दोऽथ ये शतं गन्धर्वलोक आनन्दाः<br>
स एकः कर्मदेवानामानन्दो ये कर्मणा देवत्वमभिसम्पद्यन्तेऽथ<br>
ये शतं कर्मदेवानामानन्दाः स एक आजानदेवानामानन्दो यश्च<br>
श्रोत्रियोऽवृजिनोऽकामहतोऽथ ये शतमाजानदेवानामानन्दाः<br>
स एकः प्रजापतिलोक आनन्दो यश्च श्रोत्रियोऽवृजिनोऽकामहतो<br>
अथ ये शतं प्रजापतिलोक आनन्दाः स एको ब्रह्मलोक आनन्दो यश्च<br>
श्रोत्रियोऽवृजिनोऽकामहतोऽथैष एव परम आनन्द एष ब्रह्मलोकः<br>
सम्राड् इति होवाच याज्ञवल्क्यः । सोऽहं भगवते सहस्रं ददाम्यत<br>
ऊर्ध्वं विमोक्षायैव ब्रूहीत्यत्र ह याज्ञवल्क्यो बिभयाञ्चकारः<br>
मेधावी राजा सर्वेभ्यो माऽन्तेभ्य उदरौत्सीदिति ॥ ३३॥</p>
<pre><code>      मन्त्र ३४[IV.iii.34]  
</code></pre>
<p>स वा एष एतस्मिन्स्वप्नान्ते रत्वा चरित्वा दृष्ट्वैव पुण्यं च पापं<br>
च पुनः प्रतिन्यायं प्रतियोन्याद्रवति बुद्धान्तायैव ॥ ३४॥</p>
<pre><code>      मन्त्र ३५[IV.iii.35]  
</code></pre>
<p>तद्यथाऽनः सुसमाहितमुत्सर्जद्यायादेवमेवायँ शारीर आत्मा<br>
प्राज्ञेनाऽऽत्मनाऽन्वारूढ उत्सर्जन्याति यत्रैतदूर्ध्वोच्छ्वासी<br>
भवति ॥ ३५॥ उत्सर्जम् याति यत्रैतदूर्ध्वोच्छ्वासी भवति ॥ ३५॥</p>
<pre><code>      मन्त्र ३६[IV.iii.36]  
</code></pre>
<p>स यत्रायमणिमानं न्येति जरया वोपतपता वाऽणिमानं निगच्छति<br>
तद्यथाऽऽम्रं वोदुम्बरं वा पिप्पलं वा बन्धनात्प्रमुच्यत एवमेवायं<br>
पुरुष एभ्योऽङ्गेभ्यः सम्प्रमुच्य पुनः प्रतिन्यायं प्रतियोन्याद्रवति<br>
प्राणायैव ॥ ३६॥ प्राणाय एव</p>
<pre><code>      मन्त्र ३७[IV.iii.37]  
</code></pre>
<p>तद्यथा राजानमायन्तमुग्राः प्रत्येनसः सूतग्रामण्योऽन्नैः<br>
पानैरवसथैः प्रतिकल्पन्ते अयमायात्ययमागच्छतीत्येवँ<br>
हैवंविदँ सर्वाणि भूतानि प्रतिकल्पन्त इदं<br>
ब्रह्माऽऽयातीदमागच्छतीति ॥ ३७॥</p>
<pre><code>      मन्त्र ३८[IV.iii.38]  
</code></pre>
<p>तद्यथा राजानं प्रयियासन्तमुग्राः प्रत्येनसः<br>
सूतग्रामण्योऽभिसमायन्त्येवमेवेममात्मानमन्तकाले सर्वे प्राणा<br>
अभिसमायन्ति यत्रैतदूर्ध्वोच्छ्वासी भवति ॥ ३८॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्राह्मणम् ।</p>
<pre><code>      मन्त्र १[IV.iv.1]  
</code></pre>
<p>स यत्रायमात्माऽबल्यं न्येत्य सम्मोहमिव न्येत्यथैनमेते प्राणा<br>
अभिसमायन्ति स एतास्तेजोमात्राः समभ्याददानो हृदयमेवान्ववक्रामति स<br>
यत्रैष चाक्षुषः पुरुषः पराङ्पर्यावर्ततेऽथारूपज्ञो भवति ॥ १॥</p>
<pre><code>      मन्त्र २[IV.iv.2]  
</code></pre>
<p>एकीभवति न पश्यतीत्याहुरेकीभवति न जिघ्रतीत्याहुरेकीभवति<br>
न रसयतीत्याहुरेकीभवति न वदतीत्याहुरेकीभवति<br>
न शृणोतीत्याहुरेकीभवति न मनुत इत्याहुरेकीभवति न<br>
स्पृशतीत्याहुरेकीभवति न विजानातीत्याहुस्तस्य हैतस्य हृदयस्याग्रं<br>
प्रद्योतते तेन प्रद्योतेनैष आत्मा निष्क्रामति चक्षुष्टो वा मूर्ध्नो<br>
वाऽन्येभ्यो वा शरीरदेशेभ्यस्तमुत्क्रामन्तं प्राणोऽनूत्क्रामति<br>
प्राणमनूत्क्रामन्तँ सर्वे प्राणा अनूत्क्रामन्ति । सविज्ञानो भवति<br>
सविज्ञानमेवान्ववक्रामति । तं विद्याकर्मणी समन्वारभेते पूर्वप्रज्ञा<br>
च ॥ २॥</p>
<pre><code>      मन्त्र ३[IV.iv.3]  
</code></pre>
<p>तद्यथा तृणजलायुका तृणस्यान्तं<br>
गत्वाऽन्यमाक्रममाक्रम्यात्मानमुपसँहरत्येवमेवायमात्मेदँ<br>
शरीरं निहत्याविद्यां<br>
गमयित्वाऽन्यमाक्रममाक्रम्याऽऽत्मानमुपसँहरति ॥ ३॥</p>
<pre><code>      मन्त्र ४[IV.iv.4]  
</code></pre>
<p>तद्यथा पेशस्कारी पेशसो मात्रामपादायान्यन्नवतरं कल्याणतरँ<br>
रूपं तनुत एवमेवायमात्मेदँ शरीरं निहत्याविद्यां<br>
गमयित्वाऽन्यन्नवतरं कल्याणतरँ रूपं कुरुते पित्र्यं वा<br>
गान्धर्वं वा दैवं वा प्राजापत्यं वा ब्राह्मं वाऽन्येषां वा भूतानाम् ॥</p>
<p>४॥ ब्राह्मम् वा प्राजापत्यम् वा दैवम् वा अन्येभ्यस्वा भूतेभ्यस्</p>
<pre><code>      मन्त्र ५[IV.iv.5]  
</code></pre>
<p>स वा अयमात्मा ब्रह्म विज्ञानमयो मनोमयः प्राणमयश्चक्षुर्मयः<br>
श्रोत्रमयः पृथिवीमय आपोमयो वायुमय आकाशमयस्तेजोमयोऽतेजोमयः<br>
काममयोऽकाममयः क्रोधमयोऽक्रोधमयो धर्ममयोऽधर्ममयः<br>
सर्वमयस्श्रोत्रमयसाकाशमयस्वायुमयस्तेजोमय-<br>
सापोमयस्पृथिवीमयस्क्रोधमयसक्रोधमय- शर्षमयसहर्षमयस्<br>
तद्यदेतदिदम्मयोऽदोमय इति यथाकारी यथाचारी तथा भवति ।<br>
साधुकारी साधुर्भवति पापकारी पापो भवति पुण्यः पुण्येन कर्मणा<br>
भवति पापः पापेन । अथो खल्वाहुः काममय एवायं पुरुष इति स<br>
यथाकामो भवति तत्क्रतुर्भवति यत्क्रतुर्भवति तत्कर्म कुरुते<br>
यत्कर्म कुरुते तदभिसम्पद्यते ॥ ५॥</p>
<pre><code>      मन्त्र ६[IV.iv.6]  
</code></pre>
<p>तदेष श्लोको भवति । तदेव सक्तः सह कर्मणैति लिङ्गं मनो<br>
यत्र निषक्तमस्य । प्राप्यान्तं कर्मणस्तस्य यत्किञ्चेह करोत्ययम् ।<br>
तस्माल्लोकात्पुनरैत्यस्मै लोकाय कर्मण् इति नु कामयमानोऽथाकामयमानो<br>
योऽकामो निष्काम भवति आप्तकाम आत्मकामो न तस्य प्राणा उत्क्रामन्ति<br>
ब्रह्मैव सन्ब्रह्माप्येति ॥ ६॥</p>
<pre><code>      मन्त्र ७[IV.iv.7]  
</code></pre>
<p>तदेष श्लोको भवति यदा सर्वे प्रमुच्यन्ते कामा येऽस्य हृदि<br>
श्रिताः । अथ मर्त्योऽमृतो भवत्यत्र ब्रह्म समश्नुत इति ॥</p>
<p>तद्यथाऽहिनिर्व्लयनी वल्मीके मृता प्रत्यस्ता शयीतैवमेवेदँ<br>
शरीरँ शेतेऽथायमशरीरोऽमृतः प्राणो ब्रह्मैव तेज एव<br>
सोऽहं भगवते सहस्रं ददामीति होवाच जनको वैदेहः ॥ ७॥</p>
<pre><code>      मन्त्र ८[IV.iv.8]  
</code></pre>
<p>तदेते श्लोका भवन्ति । अणुः पन्था विततः पुराणो माँ<br>
स्पृष्टोऽनुवित्तो मयैव । तेन धीरा अपियन्ति ब्रह्मविदः स्वर्गं<br>
लोकमित ऊर्ध्वं विमुक्ताः ॥ ८॥</p>
<pre><code>      मन्त्र ९[IV.iv.9]  
</code></pre>
<p>तस्मिञ्छुक्लमुत नीलमाहुः पिङ्गलँ हरितं लोहितं च । एष<br>
पन्था ब्रह्मणा हानुवित्तस्तेनैति ब्रह्मवित्पुण्यकृत्तैजसश्च ॥ ९॥</p>
<pre><code>      मन्त्र १०[IV.iv.10]  
</code></pre>
<p>अन्धं तमः प्रविशन्ति येऽविद्यामुपासते । ततो भूय इव ते तमो य<br>
उ विद्यायाँ रताः ॥ १०॥</p>
<pre><code>      मन्त्र ११[IV.iv.11]  
</code></pre>
<p>अनन्दा नाम ते लोका अन्धेन तमसाऽऽवृताः ताँस्ते<br>
प्रेत्याभिगच्छन्त्यविद्वाँसोऽबुधो जनाः ॥ ११॥</p>
<pre><code>      मन्त्र १२[IV.iv.12]  
</code></pre>
<p>आत्मानं चेद्विजानीयादयमस्मीति पूरुषः किमिच्छन्कस्य कामाय<br>
शरीरमनुसञ्ज्वरेत् ॥ १२॥</p>
<pre><code>      मन्त्र १३[IV.iv.13]  
</code></pre>
<p>यस्यानुवित्तः प्रतिबुद्ध आत्माऽस्मिन्सन्देह्ये गहने प्रविष्टः । स<br>
विश्वकृत् स हि सर्वस्य कर्ता तस्य लोकः स उ लोक एव ॥ १३॥</p>
<pre><code>      मन्त्र १४[IV.iv.14]  
</code></pre>
<p>इहैव सन्तोऽथ विद्मस्तद्वयं न चेदवेदिर्महती विनष्टिः । ये<br>
तद्विदुरमृतास्ते भवन्त्यथेतरे दुःखमेवापियन्ति ॥ १४॥</p>
<pre><code>      मन्त्र १५[IV.iv.15]  
</code></pre>
<p>यदैतमनुपश्यत्यात्मानं देवमञ्जसा । ईशानं भूतभव्यस्य न ततो<br>
विजुगुप्सते ॥ १५॥</p>
<pre><code>      मन्त्र १६[IV.iv.16]  
</code></pre>
<p>यस्मादर्वाक्संवत्सरोऽहोभिः परिवर्तते । तद्देवा ज्योतिषां<br>
ज्योतिरायुर्होपासतेऽमृतम् ॥ १६॥</p>
<pre><code>      मन्त्र १७[IV.iv.17]  
</code></pre>
<p>यस्मिन्पञ्च पञ्चजना आकाशश्च प्रतिष्ठितः । तमेव मन्य<br>
आत्मानं विद्वान्ब्रह्मामृतोऽमृतम् ॥ १७॥</p>
<pre><code>      मन्त्र १८[IV.iv.18]  
</code></pre>
<p>प्राणस्य प्राणमुत चक्षुषश्चक्षुरुत श्रोत्रस्य श्रोत्रं मनसो<br>
ये मनो विदुः । ते निचिक्युर्ब्रह्म पुराणमग्र्यम् ॥ १८॥</p>
<pre><code>      मन्त्र १९[IV.iv.19]  
</code></pre>
<p>मनसैवानुद्रष्टव्यं नेह नानाऽस्ति किं चन । मृत्योः स<br>
मृत्युमाप्नोति य इह नानेव पश्यति ॥ १९॥</p>
<pre><code>      मन्त्र २०[IV.iv.20]  
</code></pre>
<p>एकधैवानुद्रष्टव्यमेतदप्रमयं ध्रुवम् । विरजः पर आकाशादज<br>
आत्मा महान्ध्रुवः ॥ २०॥</p>
<pre><code>      मन्त्र २१[IV.iv.21]  
</code></pre>
<p>तमेव धीरो विज्ञाय प्रज्ञां कुर्वीत ब्राह्मणः ।<br>
नानुध्यायाद्बहूञ्छब्दान् वाचो विग्लापनँ हि तदिति ॥ २१॥</p>
<pre><code>      मन्त्र २२[IV.iv.22]  
</code></pre>
<p>स वा एष महानज आत्मा योऽयं विज्ञानमयः प्राणेषु य<br>
एषोऽन्तर्हृदय आकाशस्तस्मिञ्छेते सर्वस्य वशी सर्वस्येशानः<br>
सर्वस्याधिपतिः स न साधुना कर्मणा भूयान्नो एवासाधुना कनीयानेष<br>
सर्वेश्वर एष भूताधिपतिरेष भूतपाल एष सेतुर्विधरण एषां<br>
लोकानामसम्भेदाय । तमेतं वेदानुवचनेन ब्राह्मणा विविदिषन्ति<br>
यज्ञेन दानेन तपसाऽनाशकेनैतमेव विदित्वा मुनिर्भवत्य्विदित्वा<br>
मुनिस्भवति एतमेव प्रव्राजिनो लोकमिच्छन्तः प्रव्रजन्त्येतद्ध स्म<br>
वै तत्पूर्वे विद्वाँसः प्रजां न कामयन्ते किं प्रजया करिष्यामो<br>
येषां नोऽयमात्माऽयं लोक इति । ते ह स्म पुत्रैषणायाश्च<br>
वित्तैषणायाश्च लोकैषणायाश्च व्युत्थायाथ भिक्षाचर्यं चरन्ति<br>
या ह्येव पुत्रैषणा सा वित्तैषणा या वित्तैषणा सा लोकैषणोभे ह्येते<br>
एषणे एव भवतः । स एष नेति नेत्यात्माऽगृह्यो न हि गृह्यते<br>
ऽशीर्यो न हि शीर्यतेऽसङ्गो न हि सज्यतेऽसितो न व्यथते<br>
न रिष्यत्येतमु हैवैते न तरत इत्यतः पापमकरवमित्यतः<br>
कल्याणमकरवमित्युभे उ हैवैष एते तरति नैनं कृताकृते<br>
तपतः ॥ २२॥</p>
<pre><code>      मन्त्र २३[IV.iv.23]  
</code></pre>
<p>तदेतदृचाभ्युक्तम् । एष नित्यो महिमा ब्राह्मणस्य न वर्धते कर्मणा<br>
नो कनीयान् । तस्यैव स्यात् पदवित्तं विदित्वा न लिप्यते कर्मणा<br>
पापकेनेति । तस्मादेवंविच्छान्तो दान्त उपरतस्तितिक्षुः समाहितो<br>
भूत्वाऽऽत्मन्येवाऽऽत्मानं पश्यति सर्वमात्मानं पश्यति नैनं पाप्मा<br>
तरति सर्वं पाप्मानं तरति नैनं पाप्मा तपति सर्वं पाप्मानं तपति<br>
विपापो विरजोऽविचिकित्सो ब्राह्मणो भवति एष ब्रह्मलोकः सम्राड् इति<br>
होवाच याज्ञवल्क्यः । सोऽहं भगवते विदेहान्ददामि माम् चापि सह<br>
दास्यायेति ॥ २३॥</p>
<pre><code>      मन्त्र २४[IV.iv.24]  
</code></pre>
<p>स वा एष महानज आत्माऽन्नादो वसुदानो विन्दते वसु य एवं वेद ॥ २४॥</p>
<pre><code>      मन्त्र २५[IV.iv.25]  
</code></pre>
<p>स वा एष महानज आत्माऽजरोऽमरोऽमृतोऽभयो ब्रह्माभयं वै<br>
ब्रह्माभयँ हि वै ब्रह्म भवति य एवं वेद ॥ २५॥</p>
<p>इति चतुर्थं ब्राह्मणम् ।</p>
<p>अथ पञ्चमं ब्राह्मणम् ।</p>
<pre><code>      मन्त्र १[IV.v.1]  
</code></pre>
<p>अथ ह याज्ञवल्क्यस्य द्वे भार्ये बभूवतुर्मैत्रेयी च कात्यायनी च<br>
तयोर्ह मैत्रेयी ब्रह्मवादिनी बभूव स्त्रीप्रज्ञैव तर्हि कात्यायन्यथ<br>
ह याज्ञवल्क्योऽन्यद्वृत्तमुपाकरिष्यन् ॥ १॥</p>
<pre><code>      मन्त्र २[IV.v.2]  
</code></pre>
<p>मैत्रेयीति होवाच याज्ञवल्क्यः प्रव्रजिष्यन्वा अरेऽहमस्मात्स्थानादस्मि ।<br>
हन्त तेऽनया कत्यायान्याऽन्तं करवाणीति ॥ २॥</p>
<pre><code>      मन्त्र ३[IV.v.3]  
</code></pre>
<p>सा होवाच मैत्रेयी यन्नु म इयं भगोः सर्वा पृथिवी वित्तेन<br>
पूर्णा स्यात् स्यां न्वहं तेनामृताऽऽहो३ नेति नेति होवाच याज्ञवल्क्यो<br>
यथैवोपकरणवतां जीवितं तथैव ते जीवितँ स्यादमृतत्वस्य<br>
तु नाऽऽशाऽस्ति वित्तेनेति ॥ ३॥</p>
<pre><code>      मन्त्र ४[IV.v.4]  
</code></pre>
<p>सा होवाच मैत्रेयी येनाहं नामृता स्यां किमहं तेन कुर्याम् । यदेव<br>
भगवान्वेद तदेव मे ब्रूहीति ॥ ४॥</p>
<pre><code>      मन्त्र ५[IV.v.5]  
</code></pre>
<p>स होवाच याज्ञवल्क्यः प्रिया वै खलु नो भवती सती प्रियमवृधद्<br>
धन्त तर्हि भवत्येतद् व्याख्यास्यामि ते व्याचक्षाणस्य तु मे<br>
निदिध्यासस्वेति ॥ ५॥</p>
<pre><code>      मन्त्र ६[IV.v.6]  
</code></pre>
<p>स होवाच न वा अरे पत्युः कामाय पतिः प्रियो भवत्यात्मनस्तु कामाय<br>
पतिः प्रियो भवति । न वा अरे जायायै कामाय जाया प्रिया भवत्यात्मनस्तु<br>
कामाय जाया प्रिया भवति । न वा अरे पुत्राणां कामाय पुत्राः प्रिया<br>
भवन्त्यात्मनस्तु कामाय पुत्राः प्रिया भवन्ति । न वा अरे वित्तस्य कामाय<br>
वित्तं प्रियं भवत्यात्मनस्तु कामाय वित्तं प्रियं भवति ॥ न वा अरे<br>
पशूनां कामाय पशवः प्रिया भवन्ति आत्मनस्तु कामाय पशवः प्रिया<br>
भवन्ति । न वा अरे ब्रह्मणः कामाय ब्रह्म प्रियं भवत्यात्मनस्तु<br>
कामाय ब्रह्म प्रियं भवति । न वा अरे क्षत्रस्य कामाय क्षत्रं<br>
प्रियं भवत्यात्मनस्तु कामाय क्षत्रं प्रियं भवति । न वा अरे<br>
लोकानां कामाय लोकाः प्रिया भवन्त्यात्मनस्तु कामाय लोकाः प्रिया भवन्ति ।<br>
न वा अरे देवानां कामाय देवाः प्रिया भवन्त्यात्मनस्तु कामाय देवाः<br>
प्रिया भवन्ति । न वा अरे वेदानां कामाय वेदाः प्रिया भवन्त्यात्मनस्तु<br>
कामाय वेदाः प्रिया भवन्ति । न वा अरे भूतानां कामाय भूतानि प्रियाणि<br>
भवन्त्यात्मनस्तु कामाय भूतानि प्रियाणि भवन्ति । न वा अरे सर्वस्य<br>
कामाय सर्वं प्रियं भवत्यात्मनस्तु कामाय सर्वं प्रियं भवत्यात्मा<br>
वा अरे द्रष्टव्यः श्रोतव्यो मन्तव्यो निदिध्यासितव्यो मैत्रेय्यात्मनि<br>
खल्वरे दृष्टे श्रुते मते विज्ञात इदँ सर्वं विदितम् ।</p>
<pre><code>      मन्त्र ७[IV.v.7]  
</code></pre>
<p>ब्रह्म तं परादाद् योऽन्यत्राऽऽत्मनो ब्रह्म वेद क्षत्रं तं परादाद्<br>
योऽन्यत्राऽऽत्मनः क्षत्रं वेद लोकास्तं परादुः योऽन्यत्राऽऽत्मनो<br>
लोकान्वेद देवास्तं परादुः योऽन्यत्रात्मनो देवान्वेद वेदास्तं<br>
परादुर्योऽन्यत्रात्मनो वेदान्वेद भूतानि तं परादुर्योऽन्यत्राऽऽत्मनो<br>
भूतानि वेद सर्वं तं परादाद् योऽन्यत्राऽऽत्मनः सर्वं वेदेदं<br>
ब्रह्मेदं क्षत्रमिमे लोका इमे देवा इमे वेदा इमानि भूतानीदँ सर्वं<br>
यदयमात्मा ॥ ७॥</p>
<pre><code>      मन्त्र ८[IV.v.8]  
</code></pre>
<p>स यथा दुन्दुभेर्हन्यमानस्य न बाह्याञ्छब्दाञ्छक्नुयाद् ग्रहणाय<br>
दुन्दुभेस्तु ग्रहणेन दुन्दुभ्याघातस्य वा शब्दो गृहीतः ॥ ८॥</p>
<pre><code>      मन्त्र ९[IV.v.9]  
</code></pre>
<p>स यथा शङ्खस्य ध्मायमानस्य न बाह्याञ्छब्दाञ्छक्नुयाद् ग्रहणाय<br>
शङ्खस्य तु ग्रहणेन शङ्खध्मस्य वा शब्दो गृहीतः ॥ ९॥</p>
<pre><code>      मन्त्र १०[IV.v.10]  
</code></pre>
<p>स यथा वीणायै वाद्यमानायै न बाह्याञ्छब्दाञ्छक्नुयाद्ग्रहणाय<br>
वीणायै तु ग्रहणेन वीणावादस्य वा शब्दो गृहीतः ॥ १०॥</p>
<pre><code>      मन्त्र ११[IV.v.11]  
</code></pre>
<p>स यथाऽऽर्द्रैधाग्नेरभ्याहितस्य पृथग्धूमा विनिश्चरन्त्येवं<br>
वा अरेऽस्य महतो भूतस्य निःश्वसितमेतद्यदृग्वेदो यजुर्वेदः<br>
सामवेदोऽथर्वाङ्गिरस इतिहासः पुराणं विद्या उपनिषदः श्लोकाः<br>
सूत्राण्यनुव्याख्यानानि व्याख्यानानि इष्टँ हुतमाशितं पायितमयं<br>
च लोकः परश्च लोकः सर्वाणि च भूतान्यस्यैवैतानि सर्वाणि<br>
निःश्वसितानि ॥ ११॥ सामवेदसथर्वाङ्गिरससितिहासस्पुराणं<br>
विद्यासुपनिषदस्श्लोकास्सूत्राणि अनुव्याख्यानानि व्याख्याननि दत्तं</p>
<pre><code>      मन्त्र १२[IV.v.12]  
</code></pre>
<p>स यथा सर्वासामपाँ समुद्र एकायनमेवँ सर्वेषाँ<br>
स्पर्शानां त्वगेकायनमेवँ सर्वेषां गन्धानां नासिकैकायनं<br>
एवँ सर्वेषाँ रसानां जिह्वैकायनमेवँ सर्वेषाँ<br>
रूपाणां चक्षुरेकायनमेवँ सर्वेषं शब्दानां श्रोत्रमेकायनं<br>
एवँ सर्वेषाँ सङ्कल्पानां मन एकायनमेवँ सर्वासां<br>
विद्यानाँ हृदयमेकायनमेवँ सर्वेषां कर्मणाँ<br>
हस्तावेकायनमेवँ सर्वेषामानन्दानामुपस्थ एकायनमेवँ<br>
सर्वेषां विसर्गाणां पायुरेकायनमेवँ सर्वेषामध्वनां<br>
पादावेकायनमेवँ सर्वेषां वेदानां वागेकायनम् ॥ १२॥</p>
<pre><code>      मन्त्र १३[IV.v.13]  
</code></pre>
<p>स यथा सैन्धवघनोऽनन्तरोऽबाह्यः कृत्स्नो रसघन एवै वं<br>
वा अरेऽयमात्मानन्तरोऽबाह्यः कृत्स्नः प्रज्ञानघन एवैतेभ्यो<br>
भूतेभ्यः समुत्थाय तान्येवानुविनयष्यतिति प्रज्ञानघनसेव<br>
एतेभ्यस्भूतेभ्यस्समुत्थाय तानि एव अनुविनयति न प्रेत्य<br>
सञ्ज्ञाऽस्तीत्यरे ब्रवीमीति होवाच याज्ञवल्क्यः ॥ १३॥</p>
<pre><code>      मन्त्र १४[IV.v.14]  
</code></pre>
<p>सा होवाच मैत्रेय्यत्रैव मा भगवान्मोहान्तमापीपिपन् न वा अहमिमं<br>
विजानामीति स होवाच न वा अरेऽहं मोहं ब्रवीम्यविनाशी वा<br>
अरेऽयमात्माऽनुच्छित्तिधर्मा ॥ १४॥</p>
<pre><code>      मन्त्र १५[IV.v.15]  
</code></pre>
<p>यत्र हि द्वैतमिव भवति तदितर इतरं पश्यति तदितर इतरं<br>
जिघ्रति तदितर इतरँ रसयते तदितर इतरमभिवदति तदितर<br>
इतरँ शृणोति तदितर इतरं मनुते तदितर इतरँ स्पृशति<br>
तदितर इतरं विजानाति । यत्र त्वस्य सर्वमात्मैवाभूत् तत्केन कं<br>
पश्येत् तत्केन कं जिघ्रेत् तत्केन कँ रसयेत् तत्केन कमभिवदेत्<br>
तत्केन कँ शृणुयात् तत्केन कं मन्वीत तत्केन कँ स्पृशेत्<br>
तत्केन कं विजानीयाद्येनेदँ सर्वं विजानाति तं केन विजानीयात्<br>
स एष नेति नेत्याऽत्मागृह्यो न हि गृह्यतेऽशीर्यो न हि शीर्यते<br>
ऽसङ्गो न हि सज्यतेऽसितो न व्यथते न रिष्यति । विज्ञातारमरे<br>
केन विजानीयादित्युक्तानुशासनासि मैत्रेय्येतावदरे खल्वमृतत्वमिति<br>
होक्त्वा याज्ञवल्क्यो विजहार ॥ १५॥</p>
<p>इति पञ्चमं ब्राह्मणम् ॥</p>
<p>अथ षष्ठं ब्राह्मणम् ।</p>
<pre><code>      मन्त्र १[IV.vi.1]  
</code></pre>
<p>अथ वँशः पौतिमाष्यो गौपवनाद् गौपवनः पौतिमाष्यात्<br>
पौतिमाष्यो गौपवनाद् गौपवनः कौशिकात् कौशिकः कौण्डिन्यात्<br>
कौण्डिन्यः शाण्डिल्याच्छाण्डिल्यः कौशिकाच्च गौतमाच्च गौतमः ॥ १॥</p>
<pre><code>      मन्त्र २[IV.vi.2]  
</code></pre>
<p>आग्निवेश्यादग्निवेश्यो गार्ग्याद् गार्ग्यो गार्ग्याद् गार्ग्यो गौतमाद् गौतमः<br>
सैतवात् सैतवः पाराशर्यायणात् पाराशार्यायणो गार्ग्यायणाद् गार्ग्यायण<br>
उद्दालकायनादुद्दालकायनो जाबालायनाज् जाबालायनो माध्यन्दिनायनान्<br>
माध्यन्दिनायनः सौकरायणात् सौकरायणः काषायणात् काषायणः<br>
सायकायनात् सायकायनः कौशिकायनेः कौशिकायनिः ॥ २॥</p>
<pre><code>      मन्त्र ३[IV.vi.3]  
</code></pre>
<p>घृतकौशिकाद् घृतकौशिकः पाराशर्यायणात् पाराशर्यायणः<br>
पाराशर्यात् पाराशर्यो जातूकर्ण्याज् जातूकर्ण्य आसुरायणाच्च यास्काच्चा<br>
ऽऽसुरायणस्त्रैवणेस्त्रैवणिरौपजन्धनेरौपजन्धनिरासुरेरासुरिर्भारद्वाजाद्<br>
भारद्वाज आत्रेयादात्रेयो माण्टेर्माण्टिर्गौतमाद् गौतमो गौतमाद् गौतमो<br>
वात्स्याद् वात्स्यः शाण्डिल्याच्छाण्डिल्यः कैशोर्यात्काप्यात् कैशोर्यः<br>
काप्यः कुमारहारितात् कुमारहारितो गालवाद् गालवो विदर्भीकौण्डिन्याद्<br>
विदर्भीकौण्डिन्यो वत्सनपातो बाभ्रवाद् वत्सनपाद्बाभ्रव<br>
पथः सौभरात् पन्थाः सौभरोऽयास्यादाङ्गिरसादयास्य<br>
आङ्गिरस आभूतेस्त्वाष्ट्रादाभूतिस्त्वाष्ट्रो विश्वरूपात्त्वाष्ट्राद्<br>
विश्वरूपस्त्वाष्ट्रोऽव्श्विभ्यामश्विनौ दधीच आथर्वणाद्<br>
दध्यङ्ङाथर्वणोऽथर्वणो दैवादथर्वा दैवो मृत्योः<br>
प्राध्वँसनान् मृत्युः प्राध्वँसनः प्रध्वँसनात्<br>
प्रध्वँसन एकर्षेरेकर्षिर्विप्रचित्तेः विप्रचित्तिर्व्यष्टेर्व्यष्टिः<br>
सनारोः सनारुः सनातनात् सनातनः सनगात् सनगः परमेष्ठिनः<br>
परमेष्ठी ब्रह्मणो ब्रह्म स्वयम्भु ब्रह्मणे नमः ॥ ३॥</p>
<p>इति षष्ठं ब्राह्मणम् ॥</p>
<p>॥ इति बृहदारण्यकोपनिषदि चतुर्थोऽध्यायः ॥</p>
<p>अथ पञ्चमोऽध्यायः ।</p>
<p>अथ प्रथमं ब्राह्मणम् ।</p>
<pre><code>      मन्त्र १[V.i.1]  
</code></pre>
<p>ॐ पूर्णमदः पूर्णमिदं पूर्णात्पूर्णमुदच्यते । पूर्णस्य पूर्णमादाय<br>
पूर्णमेवावशिष्यते । ॐ३ खं ब्रह्म खं पुराणं वायुरं खमिति<br>
ह स्माऽऽह कौरव्यायणीपुत्रो । वेदोऽयम्ं ब्राह्मणा विदुर्वेदैनेन<br>
यद्वेदितव्यम् ॥ १॥</p>
<p>इति प्रथमं ब्राह्मणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १[V.ii.1]  
</code></pre>
<p>त्रयाः प्राजापत्याः प्रजापतौ पितरि ब्रह्मचर्यमूषुर्देवा मनुष्या<br>
असुरा उषित्वा ब्रह्मचर्यं देवा ऊचुर्ब्रवीतु नो भवानिति । तेभ्यो<br>
हैतदक्षरमुवाच द इति व्यज्ञासिष्टा३ इति । व्यज्ञासिष्मेति<br>
होचुर्दाम्यतेति न आत्थेत्योमिति होवाच व्यज्ञासिष्टेति ॥ १॥</p>
<pre><code>      मन्त्र २[V.ii.2]  
</code></pre>
<p>अथ हैनं मनुष्या ऊचुर्ब्रवीतु नो भवानिति । तेभ्यो<br>
हैतदेवाक्षरमुवाच द इति व्यज्ञासिष्टा३ इति । व्यज्ञासिष्मेति<br>
होचुर्दत्तेति न आत्थेत्योमिति होवाच व्यज्ञासिष्टेति ॥ २॥</p>
<pre><code>      मन्त्र ३[V.ii.3]  
</code></pre>
<p>अथ हैनमसुरा ऊचुर्ब्रवीतु नो भवानिति । तेभ्यो हैतदेवाक्षरमुवाच<br>
द इति व्यज्ञासिष्टा३ इति । व्यज्ञासिष्मेति होचुर्दयध्वमिति न<br>
आत्थेत्योमिति होवाच व्यज्ञासिष्टेति । तदेतदेवैषा दैवी वागनुवदति<br>
स्तनयित्नुर्द द द इति दाम्यत दत्त दयध्वमिति । तदेतत्त्रयँ<br>
शिक्षेद् दमं दानं दयामिति ॥ ३॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १[V.iii.1]  
</code></pre>
<p>एष प्रजापतिर्यद्धृदयमेतद्ब्रह्मैतत्सर्वम् । तदेतत्त्र्यक्षरँ<br>
हृदयमिति । हृ इत्येकमक्षरमभिहरन्त्यस्मै स्वाश्चान्ये च य<br>
एवं वेद । द इत्येकमक्षरं ददत्यस्मै स्वाश्चान्ये च य एवं वेद ।<br>
यमित्येकमक्षरमेति स्वर्गं लोकं य एवं वेद ॥ १॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्राह्मणम् ।</p>
<pre><code>      मन्त्र १[V.iv.1]  
</code></pre>
<p>तद्वै तदेतदेव तदास सत्यमेव । स यो हैतं महद्यक्षं<br>
प्रथमजं वेद सत्यं ब्रह्मेति जयतीमाल्ँलोकाञ् जित इन्न्वसावसद्<br>
य एवमेतन्महद्यक्षं प्रथमजं वेद सत्यं ब्रह्मेति सत्यँ<br>
ह्येव ब्रह्म ॥ १॥</p>
<p>इति चतुर्थं ब्राह्मणम् ॥</p>
<p>अथ पञ्चमं ब्राह्मणम् ।</p>
<pre><code>      मन्त्र १[V.v.1]  
</code></pre>
<p>अप एवेदमग्र आसुस्ता आपः सत्यमसृजन्त सत्यं ब्रह्म<br>
ब्रह्म प्रजापतिं प्रजापतिर्देवाँस्ते देवाः सत्यमेवोपासते<br>
तदेतत्त्र्यक्षरँ सत्यमिति । स इत्येकमक्षरं तीत्येकमक्षरं<br>
यमित्येकमक्षरम् । प्रथमोत्तमे अक्षरे सत्यं मध्यतोऽनृतं<br>
तदेतदनृतमुभयतः सत्येन परिगृहीतँ सत्यभूयमेव भवति ।<br>
नैनंविद्वाँसमनृतँ हिनस्ति ॥ १॥</p>
<pre><code>      मन्त्र २[V.v.2]  
</code></pre>
<p>तद्यत्तत्सत्यमसौ स आदित्यो । य एष एतस्मिन्मण्डले पुरुषो<br>
यश्चायं दक्षिणेऽक्षन् पुरुषस्तावेतावन्योऽन्यस्मिन्प्रतिष्ठितौ<br>
रश्मिभिरेषोऽस्मिन्प्रतिष्ठितः प्राणैरयममुष्मिन् स<br>
यदोत्क्रमिष्यन्भवति शुद्धमेवैतन्मण्डलं पश्यति नैनमेते<br>
रश्मयः प्रत्यायन्ति ॥ २॥</p>
<pre><code>      मन्त्र ३[V.v.3]  
</code></pre>
<p>य एष एतस्मिन्मण्डले पुरुषस्तस्य भूरिति शिर एकँ शिर<br>
एकमेतदक्षरं भुव इति बाहू द्वौ बाहू द्वे एते अक्षरे स्वरिति<br>
प्रतिष्ठा द्वे प्रतिष्ठे द्वे एते अक्षरे । तस्योपनिषदहरिति ।<br>
हन्ति पाप्मानं जहाति च य एवं वेद ॥ ३॥</p>
<pre><code>      मन्त्र ४[V.v.4]  
</code></pre>
<p>योऽयं दक्षिणेऽक्षन्पुरुषस्तस्य भूरिति शिरः एकँ शिर<br>
एकमेतदक्षरं भुव इति बाहू द्वौ बाहू द्वे एते अक्षरे स्वरिति<br>
प्रतिष्ठा द्वे प्रतिष्ठे द्वे एते अक्षरे । तस्योपनिषदहमिति ।<br>
हन्ति पाप्मानं जहाति च य एवं वेद ॥ ४॥</p>
<p>इति पज्ञ्चमं ब्राह्मणम् ॥</p>
<p>अथ षष्ठं ब्राह्मणम् ।</p>
<pre><code>      मन्त्र १[V.vi.1]  
</code></pre>
<p>मनोमयोऽयं पुरुषो भाःसत्यस्तस्मिन्नन्तर्हृदये यथा व्रीहिर्वा यवो<br>
वा स एष सर्वस्य सर्वस्येशानः सर्वस्याधिपतिः सर्वमिदं प्रशास्ति<br>
यदिदं किञ्च ॥ १॥</p>
<p>इति षष्ठं ब्राह्मणम् ॥</p>
<p>अथ सप्तमं ब्राह्मणम् ।</p>
<pre><code>      मन्त्र १[V.vii.1]  
</code></pre>
<p>विद्युद् ब्रह्मेत्याहुर्विदानाद्विद्युद् विद्यत्येनं पाप्मनो य एवं वेद<br>
विद्युद्ब्रह्मेति । विद्युद्ध्येव ब्रह्म ॥ १॥</p>
<p>इति सप्तमं ब्राह्मणम् ॥</p>
<p>अथ अथाष्टमं ब्राह्मणम् ।</p>
<pre><code>      मन्त्र १[V.viii.1]  
</code></pre>
<p>वाचं धेनुमुपासीत । तस्याश्चत्वारः स्तनाः स्वाहाकारो वषट्कारो<br>
हन्तकारः स्वधाकारस्तस्यै द्वौ स्तनौ देवा उपजीवन्ति स्वाहाकारं च<br>
वषट्कारं च हन्तकारं मनुष्याः स्वधाकारं पितरः । तस्याः प्राण<br>
ऋषभो मनो वत्सः ॥ १॥</p>
<p>इत्यष्टमं ब्राह्मणम् ॥</p>
<p>अथ नवमं ब्राह्मणम् ।</p>
<pre><code>      मन्त्र १[V.ix.1]  
</code></pre>
<p>अयमाग्निर्वैश्वानरो योऽयमन्तः पुरुषे येनेदमन्नं पच्यते<br>
यदिदमद्यते । तस्यैष घोषो भवति यमेतत्कर्णावपिधाय शृणोति ।<br>
स यदोत्क्रमिष्यन्भवति नैनं घोषँ शृणोति ॥ १॥</p>
<p>इति नवमं ब्राह्मणम् ॥</p>
<p>अथ दशमं ब्राह्मणम् ।</p>
<pre><code>      मन्त्र १[V.x.1]  
</code></pre>
<p>यदा वै पुरुषोऽस्माल्लोकात्प्रैति स वायुमागच्छति तस्मै स तत्र<br>
विजिहीते यथा रथचक्रस्य खं तेन स ऊर्ध्व आक्रमते । स<br>
आदित्यमागच्छति तस्मै स तत्र विजिहीते यथालम्बरस्य खं तेन स<br>
ऊर्ध्व आक्रमते । स चन्द्रमसमागच्छति तस्मै स तत्र विजिहीते यथा<br>
दुन्दुभेः खं तेन स ऊर्ध्व आक्रमते । स लोकमागच्छत्यशोकमहिमं<br>
तस्मिन्वसति शाश्वतीः समाः ॥ १॥</p>
<p>इति दशमं ब्राह्मणम् ॥</p>
<p>एकादशं ब्राह्मणम् ।</p>
<pre><code>      मन्त्र १[V.xi.1]  
</code></pre>
<p>एतद्वै परमं तपो यद्व्याहितस्तप्यते परमँ हैव लोकं<br>
जयति य एवं वेदैतद्वै परमं तपो यं प्रेतमरण्यँ हरन्ति<br>
परमँ हैव लोकं जयति य एवं वेदैतद्वै परमं तपो यं<br>
प्रेतमग्नावभ्यादधति परमँ हैव लोकं जयति य एवं वेद ॥ ११॥</p>
<p>इति एकादशं ब्राह्मणम् ॥</p>
<p>अथ द्वादशं ब्राह्मणम् ।    [V.xii.1]</p>
<p>अन्नं ब्रह्मेत्येक आहुस्तन्न तथा<br>
पूयति वा अन्नमृते प्राणात्<br>
प्राणो ब्रह्मेत्येक आहुस्तन्न तथा<br>
शुष्यति वै प्राण ऋतेऽन्नाद्<br>
एते ह त्वेव देवते<br>
एकधाभूयं भूत्वा<br>
परमतां गच्छतस्तद्ध स्माऽऽह प्रातृदः पितरं<br>
किँ स्विदेवैवं विदुषे साधु कुर्यां<br>
किमेवास्मा असाधु कुर्यामिति ।<br>
स ह स्माह पाणिना<br>
मा<br>
प्रातृद<br>
कस्त्वेनयोरेकधाभूयं भूत्वा परमतां गच्छतीति ।<br>
तस्मा उ हैतदुवाच<br>
वीत्यन्नं वै वि<br>
अन्ने हीमानि सर्वाणि भूतानि विष्टानि ।<br>
रमिति<br>
प्राणो वै रं<br>
प्राणे हीमानि सर्वाणि भूतानि रमन्ते ।<br>
सर्वाणि ह वा अस्मिन् भूतानि विशन्ति<br>
सर्वाणि भूतानि रमन्ते<br>
य एवं वेद ॥ १२॥</p>
<p>इति द्वादशं ब्राह्मणम् ॥</p>
<p>अथ त्रयोदशं ब्राह्मणम् ।</p>
<pre><code>      मन्त्र १[V.xiii.1]  
</code></pre>
<p>उक्थं प्राणो वा उक्थं प्राणो हीदँ सर्वमुत्थापयत्युद्धास्मा<br>
धस्मादुक्थविद्वीरस्तिष्ठत्युक्थस्य सायुज्यँ सलोकतां जयति य<br>
एवं वेद ॥ १॥</p>
<pre><code>      मन्त्र २[V.xiii.2]  
</code></pre>
<p>यजुः प्राणो वै यजुः प्राणे हीमानि सर्वाणि भूतानि युज्यन्ते । युज्यन्ते<br>
हास्मै सर्वाणि भूतानि श्रैष्ठ्याय यजुषः सायुज्यँ सलोकतां<br>
जयति य एवं वेद ॥ २॥</p>
<pre><code>      मन्त्र ३[V.xiii.3]  
</code></pre>
<p>साम प्राणो वै साम प्राणे हीमानि सर्वाणि भूतानि सम्यञ्चि । सम्यञ्चि<br>
हास्मै सर्वाणि भूतानि श्रैष्ठ्याय कल्पन्ते साम्नः सायुज्यँ<br>
सलोकतां जयति य एवं वेद ॥ ३॥</p>
<pre><code>      मन्त्र ४[V.xiii.4]  
</code></pre>
<p>क्षत्रं प्राणो वै क्षत्रं प्राणो हि वै क्षत्रं त्रायते हैनं प्राणः<br>
क्षणितोः । प्र क्षत्रमत्रमप्नोति क्षत्रस्य सायुज्यँ सलोकतां<br>
जयति य एवं वेद ॥ ४॥</p>
<p>इति त्रयोदशं ब्राह्मणम् ॥</p>
<p>अथ चतुर्दशं ब्राह्मणम् ।</p>
<pre><code>      मन्त्र १[V.xiv.1]  
</code></pre>
<p>भूमिरन्तरिक्षं द्यौरित्यष्टावक्षराण्यष्टाक्षरँ ह वा एकं<br>
गायत्र्यै पदमेतदु हैवास्या एतत् स यावदेषु त्रिषु लोकेषु तावद्ध<br>
जयति योऽस्या एतदेवं पदं वेद ॥ १॥</p>
<pre><code>      मन्त्र २[V.xiv.2]  
</code></pre>
<p>ऋचो यजूँषि सामानीत्यष्टावक्षराण्यष्टाक्षरँ ह वा एकं<br>
गायत्र्यै पदम् । एतदु हैवास्या एतत् स यावतीयं त्रयी विद्या तावद्ध<br>
जयति योऽस्या एतदेवं पदं वेद ॥ २॥</p>
<pre><code>      मन्त्र ३[V.xiv.3]  
</code></pre>
<p>प्राणोऽपानो व्यान इत्यष्टावक्षराणि अष्टाक्षरँ ह वा एकं गायत्र्यै<br>
पदमेतदु हैवास्या एतत् स यावदिदं प्राणि तावद्ध जयति योऽस्या<br>
एतदेवं पदं वेद अथास्या एतदेव तुरीयं दर्शतं पदं परोरजा य<br>
एष तपति यद्वै चतुर्थं तत्तुरीयं दर्शतं पदमिति ददृश<br>
इव ह्येष परोरजा इति सर्वमु ह्येवैष रज उपर्युपरि तपत्येवँ<br>
हैव श्रिया यशसा तपति योऽस्या एतदेवं पदं वेद ॥ ३॥</p>
<pre><code>      मन्त्र ४[V.xiv.4]  
</code></pre>
<p>सैषा गायत्र्येतस्मिँस्तुरीये दर्शते पदे परोरजसि प्रतिष्ठिता<br>
तद्वै तत्सत्ये प्रतिष्ठितं चक्षुर्वै सत्यं चक्षुर्हि<br>
वै सत्यं तस्माद्यदिदानीं द्वौ विवदमानावेयातामहम् अदर्शं<br>
अहमश्रौषमिति य एव एवं ब्रूयादहम् अदर्शमिति तस्मा एव<br>
श्रद्दध्याम । तद्वै तत्सत्यं बले प्रतिष्ठितं प्राणो वै बलं<br>
तत्प्राणे प्रतिष्ठितं तस्मादाहुर्बलँ सत्यादोगीय इत्येवं वेषा<br>
गायत्र्यध्यात्मं प्रतिष्ठिता । सा हैषा गयाँस्तत्रे प्राणा वै<br>
गयास्तत्प्राणाँस्तत्रे तद्यद्गयाँस्तत्रे तस्माद् गायत्री नाम ।<br>
स यामेवामूँ सावित्रीमन्वाहैषैव सा । स यस्मा अन्वाह तस्य<br>
प्राणाँस्त्रायते ॥ ४॥</p>
<pre><code>      मन्त्र ५[V.xiv.5]  
</code></pre>
<p>ताँ हैतामेके सावित्रीमनुष्टुभमन्वाहुर्वागनुष्टुब् एतद्वाचमनुब्रूम<br>
इति । न तथा कुर्याद् गायत्रीमेवानुब्रूयाद् । यदि ह वा अप्येवंविद्बह्विव<br>
प्रतिगृह्णाति न हैव तद्गायत्र्या एकं चन पदं प्रति ॥ ५॥</p>
<pre><code>      मन्त्र ६[V.xiv.6]  
</code></pre>
<p>स य इमाँस्त्रींल्लोकान्पूर्णान्प्रतिगृह्णीयात् सोऽस्या एतत्प्रथमं<br>
पदमाप्नुयाद् । अथ यावतीयं त्रयी विद्या यस्तावत्प्रतिगृह्णीयात्<br>
सोऽऽस्या एतद्द्वितीयं पदमाप्नुयादथ यावदिदं प्राणि<br>
यस्तावत्प्रतिगृह्णीयात् सोऽस्या एतत्तृतीयं पदमाप्नुयादथास्या<br>
एतदेव तुरीयं दर्शतं पदं परोरजा य एष तपति नैव केन<br>
चनाप्यं कुत उ एतावत्प्रतिगृह्णीयात् ॥ ६॥</p>
<pre><code>      मन्त्र ७[V.xiv.7]  
</code></pre>
<p>तस्या उपस्थानं गायत्र्यस्येकपदी द्विपदी त्रिपदी चतुष्पद्यपदसि न<br>
हि पद्यसे । नमस्ते तुरीयाय दर्शताय पदाय परोरजसेऽसावदो मा<br>
प्रापदिति यं द्विष्यादसावस्मै कामो मा समृद्धीति वा न हैवास्मै स<br>
कामः समृद्ध्यते यस्मा एवमुपतिष्ठतेऽहमदः प्रापमिति वा ॥ ७॥</p>
<pre><code>      मन्त्र ८[V.xiv.8]  
</code></pre>
<p>एतद्ध वै तज्जनको वैदेहो बुडिलमाश्वतराश्विमुवाच यन्नु हो<br>
तद्गायत्रीविदब्रूथा अथ कथँ हस्ती भूतो वहसीति । मुखँ<br>
ह्यस्याः सम्राण् न विदां चकारेति होवाच । तस्या अग्निरेव मुखं<br>
यदि ह वा अपि बह्विवाग्नावभ्यादधति सर्वमेव तत्सन्दहत्येवँ<br>
हैवैवंविद् यद्यपि बह्विव पापं कुरुते सर्वमेव तत्सम्प्साय शुद्धः<br>
पूतोऽजरोऽमृतः सम्भवति ॥ ८॥</p>
<p>इति चतुर्दशं ब्राह्मणम् ॥</p>
<p>अथ पञ्चदशं ब्राह्मणम् ।</p>
<pre><code>      मन्त्र १[V.xv.1]  
</code></pre>
<p>हिरण्मयेन पात्रेण सत्यस्यापिहितं मुखम् । तत्त्वं पूषन्न् अपावृणु<br>
सत्यधर्माय दृष्टये । पूषन्न् एकर्षे यम सूर्य प्राजापत्य<br>
व्यूह रश्मीन् । समूह तेजो यत्ते रूपं कल्याणतमं तत्ते पश्यामि ।<br>
योऽसावसौ पुरुषः सोऽहमस्मि । वायुरनिलममृतमथेदं<br>
भस्मान्तँ शरीरम् । ॐ३ क्रतो स्मर कृतँ स्मर क्रतो स्मर<br>
कृतँ स्मर । अग्ने नय सुपथा रायेऽस्मान् विश्वानि देव वयुनानि<br>
विद्वान् । युयोध्यस्मज्जुहुराणमेनो भूयिष्ठां ते नम उक्तिं विधेम ॥ १॥</p>
<p>इति पञ्चदशं ब्राह्मणम् ॥</p>
<p>॥ इति बृहदारण्यकोपनिषदि पञ्चमोऽध्यायः ॥</p>
<p>अथ षष्ठोऽध्यायः ।</p>
<p>अथ प्रथमं ब्राह्मणम् ॥</p>
<pre><code>      मन्त्र १[VI.i.1]  
</code></pre>
<p>ॐ यो ह वै ज्येष्ठं च श्रेष्ठं च वेद ज्येष्ठश्च<br>
श्रेष्ठश्च स्वानां भवति । प्राणो वै ज्येष्ठश्च श्रेष्ठश्च ।<br>
ज्येष्ठश्च श्रेष्ठश्च स्वानां भवत्यपि च येषां बुभूषति य<br>
एवं वेद ॥ १॥</p>
<pre><code>      मन्त्र २[VI.i.2]  
</code></pre>
<p>यो ह वै वसिष्ठां वेद वसिष्ठः स्वानां भवति । वाग्वै वसिष्ठा ।<br>
वसिष्ठः स्वानां भवत्यपि च येषां बुभूषति , य एवं वेद ॥ २॥</p>
<pre><code>      मन्त्र ३[VI.i.3]  
</code></pre>
<p>यो ह वै प्रतिष्ठां वेद प्रतितिष्ठति समे प्रतितिष्ठति दुर्गे ।<br>
चक्षुर्वै प्रतिष्ठा चक्षुषा हि समे च दुर्गे च प्रतितिष्ठति ।<br>
प्रतितिष्ठति समे प्रतितिष्ठति दुर्गे य एवं वेद ॥ ३॥</p>
<pre><code>      मन्त्र ४[VI.i.4]  
</code></pre>
<p>यो ह वै सम्पदं वेद सँ हास्मै पद्यते यं कामं कामयते ।<br>
श्रोत्रं वै सम्पच्छ्रोत्रे हीमे सर्वे वेदा अभिसम्पन्नाः । सँ<br>
हास्मै पद्यते यं कामं कामयते य एवं वेद ॥ ४॥</p>
<pre><code>      मन्त्र ५[VI.i.5]  
</code></pre>
<p>यो ह वा आयतनं वेदाऽऽयतनँ स्वानां भवति आयतनं जनानाम् ।<br>
मनो वा आयतनमायतनँ स्वानां भवत्यायतनं जनानां य एवं<br>
वेद ॥ ५॥</p>
<pre><code>      मन्त्र ६[VI.i.6]  
</code></pre>
<p>यो ह वै प्रजातिं वेद प्रजायते ह प्रजया पशुभी रेतो वै प्रजातिः ।<br>
प्रजायते ह प्रजया पशुभिर्य एवं वेद ॥ ६॥</p>
<pre><code>      मन्त्र ७[VI.i.7]  
</code></pre>
<p>ते हेमे प्राणा अहँश्रेयसे विवदमाना ब्रह्म जग्मुस्तद्धोचुः को नो<br>
वसिष्ठ इति । तद्धोवाच यस्मिन्व उत्क्रान्त इदँ शरीरं पापीयो<br>
मन्यते स वो वसिष्ठ इति ॥ ७॥</p>
<pre><code>      मन्त्र ८[VI.i.8]  
</code></pre>
<p>वाग्घोच्चक्राम । सा संवत्सरं प्रोष्या।आ।आगत्योवाच कथमशकत<br>
मदृते जीवितुमिति । ते होचुर्यथाऽकला अवदन्तो वाचा प्राणन्तः<br>
प्राणेन पश्यन्तश्चक्षुषा शृण्वन्तः श्रोत्रेण विद्वाँसो मनसा<br>
प्रजायमाना रेतसैवमजीविष्मेति । प्रविवेश ह वाक् ॥ ८॥</p>
<pre><code>      मन्त्र ९[VI.i.9]  
</code></pre>
<p>चक्षुर्होच्चक्राम । तत्संवत्सरं प्रोष्याऽऽगत्योवाच कथमशकत<br>
मदृते जीवितुमिति । ते होचुर्यथान्धा अपश्यन्तश्चक्षुषा<br>
प्राणन्तः प्राणेन वदन्तो वाचा शृण्वन्तः श्रोत्रेण विद्वाँसो<br>
मनसा प्रजायमाना रेतसैवमजीविष्मेति । प्रविवेश ह चक्षुः ॥ ९॥</p>
<pre><code>      मन्त्र १०[VI.i.10]  
</code></pre>
<p>श्रोत्रँ होच्चक्राम । तत्संवत्सरं प्रोष्याऽऽगत्योवाच<br>
कथमशकत मदृते जीवितुमिति । ते होचुर्यथा बधिरा अशृण्वन्तः<br>
श्रोत्रेण प्राणन्तः प्राणेन वदन्तो वाचा पश्यन्तश्चक्षुषा<br>
विद्वाँसो मनसा प्रजायमाना रेतसैवमजीविष्मेति । प्रविवेश ह<br>
श्रोत्रम् ॥ १०॥</p>
<pre><code>      मन्त्र ११[VI.i.11]  
</code></pre>
<p>मनो होच्चक्राम । तत्संवत्सरं प्रोष्याऽऽगत्योवाच कथमशकत<br>
मदृते जीवितुमिति । ते होचुर्यथा मुग्धा अविद्वाँसो मनसा<br>
प्राणन्तः प्राणेन वदन्तो वाचा पश्यन्तश्चक्षुषा शृण्वन्तः<br>
श्रोत्रेण प्रजायमाना रेतसैवमजीविष्मेति । प्रविवेश ह मनः ॥ ११॥</p>
<pre><code>      मन्त्र १२[VI.i.12]  
</code></pre>
<p>रेतो होच्चक्राम । तत्संवत्सरं प्रोष्याऽऽगत्योवाच कथमशकत<br>
मदृते जीवितुमिति । ते होचुर्यथा क्लीबा अप्रजायमाना रेतसा प्राणन्तः<br>
प्राणेन वदन्तो वाचा पश्यन्तश्चक्षुषा शृण्वन्तः श्रोत्रेण<br>
विद्वाँसो मनसैवमजीविष्मेति । प्रविवेश ह रेतः ॥ १२॥</p>
<pre><code>      मन्त्र १३[VI.i.13]  
</code></pre>
<p>अथ ह प्राण उत्क्रमिष्यन् यथा महासुहयः सैन्धवः<br>
पड्वीशशङ्कून्संवृहेदेवँ हैवेमान्प्राणान्संववर्ह । ते होचुर्मा<br>
भगव उत्क्रमीर्न वै शक्ष्यामस्त्वदृते जीवितुमिति । तस्यो मे बलिं<br>
कुरुतेति तथेति ॥ १३॥</p>
<pre><code>      मन्त्र १४[VI.i.14]  
</code></pre>
<p>सा ह वागुवाच यद्वा अहं वसिष्ठाऽस्मि त्वं तद्वसिष्ठोऽसीति ।<br>
यद् वा अहं प्रतिष्ठास्मि त्वं तत्प्रतिष्ठोऽसीति चक्षुर्यद्वा<br>
अहँ सम्पदस्मि त्वं तत् सम्पदसीति श्रोत्रम् । यद् वा<br>
अहमायतनमस्मि त्वं तदायतनमसीति मनो यद्वा अहं प्रजातिरस्मि<br>
त्वं तत् प्रजातिरसीति रेतस्तस्यो मे किमन्नं किं वास इति । यदिदं<br>
किञ्चाऽऽश्वभ्य आ कृमिभ्य आ कीटपतङ्गेभ्यस्तत्तेऽन्नमापो<br>
वास इति । न ह वा अस्यानन्नं जग्धं भवति नानन्नं प्रतिगृहीतं<br>
य एवमेतदनस्यान्नं वेद । तद् विद्वाँसः श्रोत्रिया अशिष्यन्त<br>
आचामन्त्यशित्वाऽऽचामन्त्येतमेव तदनमनग्नं कुर्वन्तो मन्यन्ते ॥ १४॥</p>
<p>इति प्रथमं ब्राह्मणम् ॥</p>
<p>अथ द्वितीयं ब्राह्मणम् ।</p>
<pre><code>      मन्त्र १[VI.ii.1]  
</code></pre>
<p>श्वेतकेतुर्ह वा आरुणेयः पञ्चालानां परिषदमाजगाम । स आजगाम<br>
जैवलिं प्रवाहणं परिचारयमाणम् । तमुदीक्ष्याभ्युवाद कुमारा३ इति ।<br>
स भोः ३ इति प्रतिशुश्राव अनुशिष्टोऽन्वसि पित्रेत्योमिति होवाच ॥ १॥</p>
<pre><code>      मन्त्र २[VI.ii.2]  
</code></pre>
<p>वेत्थ यथेमाः प्रजाः प्रयत्यो विप्रतिपद्यन्ता३ इति । नेति होवाच ।<br>
वेत्थो यथेमं लोकं पुनरापद्यन्ता३ इति । नेति हैवोवाच । वेत्थो<br>
यथाऽसौ लोक एवं बहुभिः पुनःपुनः प्रयद्भिर्न सम्पूर्यता३ इति<br>
नेति हैवोवाच । वेत्थो यतिथ्यामाहुत्याँ हुतायामापः पुरुषवाचो<br>
भूत्वा समुत्थाय वदन्ती३ इति । नेति हैवोवाच । वेत्थो देवयानस्य वा<br>
पथः प्रतिपदं पितृयाणस्य वा यत्कृत्वा देवयानं वा पन्थानं<br>
प्रतिपद्यन्ते पितृयाणं वाऽपि हि न ऋषेर्वचः श्रुतं द्वे<br>
सृती अशृणवं पितृणामहं देवानामुत मर्त्यानां ताभ्यामिदं<br>
विश्वमेजत्समेति यदन्तरा पितरं मातरं चेति । नाहमत एकं चन<br>
वेदेति होवाच ॥ २॥</p>
<pre><code>      मन्त्र ३[VI.ii.3]  
</code></pre>
<p>अथैनं वसत्योपमन्त्रयां चक्रेऽनादृत्य वसतिं कुमारः<br>
प्रदुद्राव । स आजगाम पितरं तँ होवाचेति वाव किल नो<br>
भवान्पुराऽनुशिष्टानवोच इति । कथँ, सुमेध इति । पञ्च<br>
मा प्रश्नान्राजन्यबन्धुरप्राक्षीत् ततो नैकञ्चन वेदेति । कतमे त<br>
इति इम इति ह प्रतीकान्युदाजहार ॥ ३॥</p>
<pre><code>      मन्त्र ४[VI.ii.4]  
</code></pre>
<p>स होवाच तथा नस्त्वं तात जानीथा यथा यदहं किञ्च वेद<br>
सर्वमहं तत्तुभमवोचम् । प्रेहि तु तत्र प्रतीत्य ब्रह्मचर्यं<br>
वत्स्याव इति । भवानेव गच्छत्विति । स आजगाम गौतमो यत्र<br>
प्रवाहणस्य जैवलेरास । तस्मा आसनमाहृत्योदकमहारयां चकाराथ<br>
हास्मा अर्घ्यं चकार । तँ होवाच वरं भगवते गौतमाय दद्म<br>
इति ॥ ४॥</p>
<pre><code>      मन्त्र ५[VI.ii.5]  
</code></pre>
<p>स होवाच प्रतिज्ञातो म एष वरो यां तु कुमारस्यान्ते<br>
वाचमभाषथास्तां मे ब्रूहीति ॥ ५॥</p>
<pre><code>      मन्त्र ६[VI.ii.6]  
</code></pre>
<p>स होवाच दैवेषु वै गौतम तद्वरेषु मानुषाणां ब्रूहीति ॥ ६॥</p>
<pre><code>      मन्त्र ७[VI.ii.7]  
</code></pre>
<p>स होवाच विज्ञायते हास्ति हिरण्यस्यापात्तं गोअश्वानां दासीनां प्रवाराणां<br>
परिधानस्य मा नो भवान्बहोरनन्तस्यापर्यन्तस्याभ्यवदान्यो भूदिति ।<br>
स वै गौतम तीर्थेनेच्छासा इत्युपैम्यहं भवन्तमिति वाचा ह स्मैव<br>
पूर्व उपयन्ति । स होपायनकीर्त्योवास ॥ ७॥</p>
<pre><code>      मन्त्र ८[VI.ii.8]  
</code></pre>
<p>स होवाच तथा नस्त्वं गौतम माऽपराधास्तव च पितामहा यथेयं<br>
विद्येतः पूर्वं न कस्मिँश्चन ब्राह्मण उवास तां त्वहं तुभ्यं<br>
वक्ष्यामि को हि त्वैवं ब्रुवन्तमर्हति प्रत्याख्यातुमिति ॥ ८॥</p>
<pre><code>      मन्त्र ९[VI.ii.9]  
</code></pre>
<p>असौ वै लोकोऽग्निर्गौतम । तस्याऽऽदित्य एव समिद् रश्मयो धूमो<br>
ऽहरर्चिर्दिशोऽङ्गारा अवान्तरदिशो विस्फुलिङ्गास्तस्मिन्नेतस्मिन्नग्नौ<br>
देवाः श्रद्धां जुह्वति तस्या आहुत्यै सोमो राजा सम्भवति ॥ ९॥</p>
<pre><code>      मन्त्र १०[VI.ii.10]  
</code></pre>
<p>पर्जन्यो वा अग्निर्गौतम । तस्य संवत्सर एव समिदभ्राणि धूमो<br>
विद्युदर्चिरशनिरङ्गारा ह्रादुनयो विस्फुलिङ्गास्तस्मिन्नेतस्मिन्नग्नौ<br>
देवाः सोमँ राजानं जुह्वति तस्या आहुत्यै वृष्टिः सम्भवति ॥ १०॥</p>
<pre><code>      मन्त्र ११[VI.ii.11]  
</code></pre>
<p>अयं वै लोकोऽग्निर्गौतम । तस्य पृथिव्येव समिद्<br>
अग्निर्धूमो रात्रिरर्चिश्चन्द्रमा अङ्गारा नक्षत्राणि<br>
विष्फुलिङ्गास्तस्मिन्नेतस्मिन्नग्नौ देवा वृष्टिं जुह्वति तस्या आहुत्या<br>
अन्नँ सम्भवति ॥ ११॥</p>
<pre><code>      मन्त्र १२[VI.ii.12]  
</code></pre>
<p>पुरुषो वा अग्निर्गौतम । तस्य व्यात्तमेव समित् प्राणो धूमो<br>
वागर्चिश्चक्षुरङ्गाराः श्रोत्रं विस्फुलिङ्गास्तस्मिन्नेतस्मिन्नग्नौ<br>
देवा अन्नं जुह्वति तस्या आहुत्यै रेतः सम्भवति ॥ १२॥</p>
<pre><code>      मन्त्र १३[VI.ii.13]  
</code></pre>
<p>योषा वा आग्निर्गौतम । तस्या उपस्थ एव समिल्लोमानि<br>
धूमो योनिरर्चिर्यदन्तः करोति तेऽङ्गारा अभिनन्दा<br>
विस्फुलिङ्गास्तस्मिन्नेतस्मिन्नग्नौ देवा रेतो जुह्वति तस्या आहुत्यै पुरुषः<br>
सम्भवति । स जीवति यावज्जीवत्यथ यदा म्रियते  । १३॥</p>
<pre><code>      मन्त्र १४[VI.ii.14]  
</code></pre>
<p>अथैनमग्नये हरन्ति । तस्याग्निरेवाग्निर्भवति समित्समिद्<br>
धूमो धूमोऽर्चिरर्चिरङ्गारा अङ्गारा विस्फुलिङ्गा<br>
विस्फुलिङ्गास्तस्मिन्नेतस्मिन्नग्नौ देवाः पुरुषं जुह्वति तस्या आहुत्यै<br>
पुरुषो भास्वरवर्णः सम्भवति ॥ १४॥</p>
<pre><code>      मन्त्र १५[VI.ii.15]  
</code></pre>
<p>ते य एवमेतद्विदुर्ये चामी अरण्ये श्रद्धाँ सत्यमुपासते<br>
तेऽर्चिरभिसम्भवन्त्यर्चिषोऽहोऽह्न आपूर्यमाणपक्षं<br>
आपूर्यमाणपक्षाद्यान्षण्मासानुदङ्ङादित्य एति मासेभ्यो देवलोकं<br>
देवलोकादादित्यमादित्याद्वैद्युतं तान्वैद्युतान्पुरुषो मानस एत्य<br>
ब्रह्मलोकान् गमयति ते तेषु ब्रह्मलोकेषु पराः परावतो वसन्ति ।<br>
तेषां न पुनरावृत्तिः ।</p>
<pre><code>      मन्त्र १६[VI.ii.16]  
</code></pre>
<p>अथ ये यज्ञेन दानेन तपसा लोकाञ्जयन्ति ते<br>
धूममभिसम्भवन्ति धूमाद्रात्रिँ, रात्रेरपक्षीयमाणपक्षं<br>
अपक्षीयमाणपक्षाद्यान्षण्मासान्दक्षिणादित्य एति मासेभ्यः<br>
पितृलोकं पितृलोकाच्चन्द्रं ते चन्द्रं प्राप्यान्नं<br>
भवन्ति ताँस्तत्र देवा यथा सोमँ राजानमाप्यायस्व<br>
अपक्षीयस्वेत्येवमेनाँस्तत्र भक्षयन्ति । तेषां यदा<br>
तत्पर्यवैत्यथेममेवाऽऽकाशमभिनिष्पद्यन्ते आकाशाद्वायुं<br>
वायोर्वृष्टिं वृष्टेः पृथिवीं ते पृथिवीं प्राप्यान्नं भवन्ति ते<br>
पुनः पुरुषाग्नौ हूयन्ते ततो योषाग्नौ जायन्ते ते लोकान्प्रत्युथायिनस्त<br>
एवमेवानुपरिवर्तन्तेऽथ य एतौ पन्थानौ न विदुस्ते कीटाः पतङ्गा<br>
यदिदं दन्दशूकम् ॥ १६॥</p>
<p>इति द्वितीयं ब्राह्मणम् ॥</p>
<p>अथ तृतीयं ब्राह्मणम् ।</p>
<pre><code>      मन्त्र १[VI.iii.1]  
</code></pre>
<p>स यः कामयते महत्प्राप्नुयामित्युदगयन आपूर्यमाणपक्षस्य<br>
पुण्याहे द्वादशाहमुपसद्व्रती भूत्वौदुम्बरे कँसे चमसे वा<br>
सर्वौषधं फलानीति सम्भृत्य परिसमुह्य परिलिप्याग्निमुपसमाधाय<br>
परिस्तीर्याऽऽवृताऽऽज्यँ सँस्कृत्य पुँसा नक्षत्रेण<br>
मन्थँ सन्नीय जुहोति । यावन्तो देवास्त्वयि जातवेदस्तिर्यञ्चो<br>
घ्नन्ति पुरुषस्य कामान् तेभ्योऽहं भागधेयं जुहोमि ते मा तृप्ताः<br>
सर्वैः कामैस्तर्पयन्तु स्वाहा । या तिरश्ची निपद्यतेऽहं विधरणी<br>
इति तां त्वा घृतस्य धारया यजे सँराधनीमहँ । स्वाहा ॥ १॥</p>
<pre><code>      मन्त्र २[VI.iii.2]  
</code></pre>
<p>ज्येष्ठाय स्वाहा श्रेष्ठाय स्वाहेत्यग्नौ हुत्वा मन्थे<br>
सँस्रवमवनयति । प्राणाय स्वाहा वसिष्ठायै स्वाहेत्यग्नौ हुत्वा<br>
मन्थे सँस्रवमवनयति । वाचे स्वाहा प्रतिष्ठायै स्वाहेत्यग्नौ<br>
हुत्वा मन्थे सँस्रवमवनयति । चक्षुषे स्वाहा सम्पदे स्वाहेति<br>
अग्नौ हुत्वा मन्थे सँस्रवमवनयति । श्रोत्राय स्वाहाऽऽयतनाय<br>
स्वाहेत्यग्नौ हुत्वा मन्थे सँस्रवमवनयति । मनसे स्वाहा प्रजात्यै<br>
स्वाहेत्यग्नौ हुत्वा मन्थे सँस्रवमवनयति । रेतसे स्वाहेति अग्नौ<br>
हुत्वा मन्थे सँस्रवमवनयति ॥ २॥</p>
<pre><code>      मन्त्र ३[VI.iii.3]  
</code></pre>
<p>अग्नये स्वाहेत्यग्नौ हुत्वा मन्थे सँस्रवमवनयति । सोमाय<br>
स्वाहेत्यग्नौ हुत्वा मन्थे सँस्रवमवनयति । भूः स्वाहेत्यग्नौ<br>
हुत्वा मन्थे सँस्रवमवनयति । भुवः स्वाहेत्यग्नौ हुत्वा<br>
मन्थे सँस्रवमवनयति । स्वः स्वाहेत्यग्नौ हुत्वा मन्थे<br>
सँस्रवमवनयति । भूर्भुवः स्वः स्वाहेत्यग्नौ हुत्वा<br>
मन्थे सँस्रवमवनयति । ब्रह्मणे स्वाहेत्यग्नौ हुत्वा<br>
मन्थे सँस्रवमवनयति । क्षत्राय स्वाहेत्यग्नौ हुत्वा<br>
मन्थे सँस्रवमवनयति । भूताय स्वाहेत्यग्नौ हुत्वा मन्थे<br>
सँस्रवमवनयति । भविष्यते स्वाहेत्यग्नौ हुत्वा मन्थे<br>
सँस्रवमवनयति । विश्वाय स्वाहेत्यग्नौ हुत्वा मन्थे<br>
सँस्रवमवनयति । सर्वाय स्वाहेत्यग्नौ हुत्वा मन्थे<br>
सँस्रवमवनयति । प्रजापतये स्वाहेत्यग्नौ हुत्वा मन्थे<br>
सँस्रवमवनयति ॥ ३॥</p>
<pre><code>      मन्त्र ४[VI.iii.4]  
</code></pre>
<p>अथैनमभिमृशति भ्रमदसि ज्वलदसि<br>
पूर्णमसि प्रस्तब्धमस्येकसभमसि हिङ्कृतमसि<br>
हिङ्क्रियमाणमस्युद्गीथमस्युद्गीयमानमसि श्रावितमसि<br>
प्रत्याश्रावितमस्यर्द्रे सन्दीप्तमसि विभूरसि प्रभूरस्यन्नमसि<br>
ज्योतिरसि निधनमसि संवर्गोऽसीति ॥ ४॥</p>
<pre><code>      मन्त्र ५[VI.iii.5]  
</code></pre>
<p>अथैनमुद्यच्छत्यमँस्यामँ हि ते महि । स हि<br>
राजेशानोऽधिपतिः स माँ राजेशनोऽधिपतिं करोत्विति ॥ ५॥</p>
<pre><code>      मन्त्र ६[VI.iii.6]  
</code></pre>
<p>अथैनमाचामति तत्सवितुर्वरेण्यम् । मधु वाता ऋतायते मधु<br>
क्षरन्ति सिन्धवः । माध्वीर्नः सन्त्वोषधीः । भूः स्वाहा । भर्गो<br>
देवस्य धीमहि मधु नक्तमुतोषसो मधुमत्पार्थिवँ रजः । मधु<br>
द्यौरस्तु नः पिता । भुवः स्वाहा । धियो यो नः प्रचोदयात् । मधुमान्नो<br>
वनस्पतिर्मधुमाँ अस्तु सूर्यः । माध्वीर्गावो भवन्तु नः । स्वः<br>
स्वाहेति । सर्वां च सावित्रीमन्वाह सर्वाश्च मधुमतीरहमेवेदँ<br>
सर्वं भूयासम् । भूर्भुवः स्वः स्वाहेत्यन्तत आचम्य पाणी प्रक्षाल्य<br>
जघनेनाग्निं प्राक्षिराः संविशति । प्रातरादित्यमुपतिष्ठते<br>
दिशामेकपुण्डरीकमसि अहं मनुष्याणामेकपुण्डरीकं भूयासमिति ।<br>
यथेतमेत्य जघनेनाग्निमासीनो वँशं जपति ॥ ६॥</p>
<pre><code>      मन्त्र ७[VI.iii.7]  
</code></pre>
<p>तँ हैतमूद्दालक आरुणिर्वाजसनेयाय याज्ञवल्क्यायान्तेवासिन<br>
उक्त्वोवाचापि य एनँ शुष्के स्थाणौ निषिञ्चेज् शुष्के स्थाणौ<br>
निषिञ्चेत् जायेरञ्छाखाः प्ररोहेयुः पलाशानीति ॥ ७॥</p>
<pre><code>      मन्त्र ८[VI.iii.8]  
</code></pre>
<p>एतमु हैव वाजसनेयो याज्ञवल्क्यो मधुकाय पैङ्ग्यायान्तेवासिन<br>
उक्त्वोवाचापि य एनँ शुष्के स्थाणौ निषिञ्चेज् स्थाणौ निषिञ्चेत्<br>
जायेरञ्छाखाः प्ररोहेयुः पलाशानीति ॥ ८॥</p>
<pre><code>      मन्त्र ९[VI.iii.9]  
</code></pre>
<p>एतमु हैव मधुकः पैङ्ग्यश्चूलाय भागवित्तयेऽन्तेवासिन<br>
उक्त्वोवाचापि य एनँ शुष्के स्थाणौ निषिञ्चेज् जायेरञ्छाखाः<br>
प्ररोहेयुः पलाशानीति ॥ ९॥</p>
<pre><code>      मन्त्र १०[VI.iii.10]  
</code></pre>
<p>एतमु हैव चूलो भागवित्तिर्जानकय आयस्थूणायान्तेवासिन उक्त्वोवाचापि य<br>
एनँ शुष्के स्थाणौ निषिञ्चेज् यसेनम् शुष्के स्थाणौ निषिञ्चेत्<br>
जायेरञ्छाखाः प्ररोहेयुः पलाशानीति ॥ १०॥</p>
<pre><code>      मन्त्र ११[VI.iii.11]  
</code></pre>
<p>एतमु हैव जानकिरयस्थूणः सत्यकामाय जाबालायान्तेवासिन उक्त्वोवाचापि<br>
य एनँ शुष्के स्थाणौ निषिञ्चेज् जायेरञ्छाखाः प्ररोहेयुः<br>
पलाशानीति ॥ ११॥</p>
<pre><code>      मन्त्र १२[VI.iii.12]  
</code></pre>
<p>एतमु हैव सत्यकामो जाबालोऽन्तेवासिभ्य उक्त्वोवाचापि य एनँ<br>
शुष्के स्थाणौ निषिञ्चेज् जायेरञ्छाखाः प्ररोहेयुः पलाशानीति ।<br>
तमेतं नापुत्राय वाऽनन्तेवासिने वा ब्रूयात् ॥ १२॥</p>
<pre><code>      मन्त्र १३[VI.iii.13]  
</code></pre>
<p>चतुरौदुम्बरो भवत्यौदुम्बरः स्रुव औदुम्बरश्चमस औदुम्बर<br>
इध्म औदुम्बर्या उपमन्थन्यौ । दश ग्राम्याणि धान्यानि भवन्ति<br>
व्रीहियवास्तिलमाषा अणुप्रियङ्गवो गोधूमाश्च मसूराश्च खल्वाश्च<br>
खलकुलाश्च तान्पिष्टान्दधनि मधुनि घृत उपसिञ्चत्याज्यस्य<br>
जुहोति ॥ १३॥</p>
<p>इति तृतीयं ब्राह्मणम् ॥</p>
<p>अथ चतुर्थं ब्राह्मणम् ।</p>
<pre><code>      मन्त्र १[VI.iv.1]  
</code></pre>
<p>एषां वै भूतानां पृथिवी रसः पृथिव्या आपोऽपामोषधय<br>
ओषधीनां पुष्पाणि पुष्पाणां फलानि फलानां पुरुषः पुरुषस्य रेतः ॥ १॥</p>
<pre><code>      मन्त्र २[VI.iv.2]  
</code></pre>
<p>स ह प्रजापतिरीक्षाञ्चक्रे हन्तास्मै प्रतिष्ठां कल्पयानीति स<br>
स्त्रियँ ससृजे । ताँ सृष्ट्वाऽध उपास्त तस्मात्स्त्रियमध<br>
उपासीत स एतं प्राञ्चं ग्रावाणमात्मन एव समुदपारयत्<br>
तेनैनामभ्यसृजत् ॥ २॥</p>
<pre><code>      मन्त्र ३[VI.iv.3]  
</code></pre>
<p>तस्या वेदिरुपस्थो लोमानि बर्हिश्चर्माधिषवणे समिद्धो मध्यतस्तौ<br>
मुष्कौ । स यावान्ह वै वाजपेयेन यजमानस्य लोको भवति तावानस्य<br>
लोको भवति य एवं विद्वानधोपहासं चरत्यासाँ स्त्रीणाँ<br>
सुकृतं वृङ्क्तेऽथ य इदमविद्वानधोपहासं चरत्याऽस्य स्त्रियः<br>
सुकृतं वृञ्जते ॥ ३॥</p>
<pre><code>      मन्त्र ४[VI.iv.4]  
</code></pre>
<p>एतद्ध स्म वै तद्विद्वानुद्दालक आरुणिराहैतद्ध स्म वै तद्विद्वान्नाको<br>
मौद्गल्य आहैतद्ध स्म वै तद्विद्वान् कुमारहारित आह एतद् ध स्म<br>
वै तद् विद्वान् कुमारहारितसाह बहवो मर्या ब्राह्मणायना निरिन्द्रिया<br>
विसुकृतोऽस्माल्लोकात्प्रयन्ति य इदमविद्वाँसोऽधोपहासं चरन्तीति ।<br>
बहु वा इदँ सुप्तस्य वा जाग्रतो वा रेतः स्कन्दति ॥ ४॥</p>
<pre><code>      मन्त्र ५[VI.iv.5]  
</code></pre>
<p>तदभिमृशेदनु वा मन्त्रयेत यन्मेऽद्य रेतः पृथिवीमस्कान्त्सीद्<br>
यदोषधीरप्यसरद् यदपः । इदमहं तद्रेत आददे<br>
पुनर्मामैत्विन्द्रियं पुनस्तेजः पुनर्भगः । पुनरग्निर्धिष्ण्या<br>
यथास्थानं कल्पन्तामित्यनामिकाङ्गुष्ठाभ्यामादायान्तरेण स्तनौ वा<br>
भ्रुवौ वा निमृज्यात् ॥ ५॥</p>
<pre><code>      मन्त्र ६[VI.iv.6]  
</code></pre>
<p>अथ यद्युदक आत्मानं पश्येत् तदभिमन्त्रयेत मयि तेज<br>
इन्द्रियं यशो द्रविणँ सुकृतमिति । श्रीर्ह वा एषा स्त्रीणां<br>
यन्मलोद्वासास्तस्मान्मलोद्वाससं यशस्विनीमभिक्रम्योपमन्त्रयेत ॥ ६॥</p>
<pre><code>      मन्त्र ७[VI.iv.7]  
</code></pre>
<p>सा चेदस्मै न दद्यात् काममेनामवक्रिणीयात् सा चेदस्मै नैव दद्यात्<br>
काममेनां यष्ट्या वा पाणिना वोपहत्यातिक्रामेदिन्द्रियेण ते यशसा यश<br>
आदद इत्ययशा एव भवति ॥ ७॥</p>
<pre><code>      मन्त्र ८[VI.iv.8]  
</code></pre>
<p>सा चेदस्मै दद्यादिन्द्रियेण ते यशसा यश आदधामीति यशस्विनावेव<br>
भवतः ॥ ८॥</p>
<pre><code>      मन्त्र ९[VI.iv.9]  
</code></pre>
<p>स यामिच्छेत् कामयेत मेति तस्यामर्थं निष्ठाय मुखेन मुखँ<br>
सन्धायोपस्थमस्या अभिमृश्य जपेदङ्गादङ्गात्सम्भवसि<br>
हृदयादधिजायसे । स त्वमङ्गकषायोऽसि दिग्धविद्धमिव<br>
मादयेमाममूं मयीति ॥ ९॥</p>
<pre><code>      मन्त्र १०[VI.iv.10]  
</code></pre>
<p>अथ यामिच्छेन् न गर्भं दधीतेति तस्यामर्थं निष्ठाय मुखेन<br>
मुखँ सन्धायाभिप्राण्यापान्यादिन्द्रियेण ते रेतसा रेत आदद इत्यरेता<br>
एव भवति ॥ १०॥</p>
<pre><code>      मन्त्र ११[VI.iv.11]  
</code></pre>
<p>अथ यामिच्छेद् दधीतेति तस्यामर्थं निष्ठाय मुखेन मुखँ<br>
सन्धायापान्याभिप्राण्यादिन्द्रियेण ते रेतसा रेत आदधामीति गर्भिण्येव<br>
भवति ॥ ११॥</p>
<pre><code>      मन्त्र १२[VI.iv.12]  
</code></pre>
<p>अथ यस्य जायायै जारः स्यात् तं चेद् द्विष्यादामपात्रेऽग्निमुपसमाधाय<br>
प्रतिलोमँ शरबर्हिस्तीर्त्वा तस्मिन्नेताः शरभृष्टीः<br>
प्रतिलोमाः सर्पिषाऽक्ता जुहुयान् मम समिद्धेऽहौषीः प्राणापानौ<br>
त आददेऽसाविति । मम समिद्धेऽहौषीः पुत्रपशूँस्त आददे<br>
ऽसाविति । मम समिद्धेऽहौषीरिष्टासुकृते त आददेऽसाविति ।<br>
मम समिद्धेऽहौषीराशापराकाशौ त आददेऽसाविति । स वा एष<br>
निरिन्द्रियो विसुकृतोऽस्माल्लोकात्प्रैति यमेवंविद्ब्राह्मणः शपति ।<br>
तस्मादेवंवित्छ्रोत्रियस्य दारेण नोपहासमिच्छेदुत ह्येवंवित्परो<br>
भवति ॥ १२॥</p>
<pre><code>      मन्त्र १३[VI.iv.13]  
</code></pre>
<p>अथ यस्य जायामार्तवं विन्देत् त्र्यहं कँसे न पिबेदहतवासा<br>
नैनां वृषलो न वृषल्युपहन्यात् अपहन्यात् त्रिरात्रान्त आप्लुत्य<br>
व्रीहीनवघातयेत् ॥ १३॥</p>
<pre><code>      मन्त्र १४[VI.iv.14]  
</code></pre>
<p>स य इच्छेत् पुत्रो मे शुक्लो जायेत वेदमनुब्रुवीत सर्वमायुरियादिति<br>
क्षीरौदनं पाचयित्वा सर्पिष्मन्तमश्नीयातामीश्वरौ जनयितवै ॥ १४॥</p>
<pre><code>      मन्त्र १५[VI.iv.15]  
</code></pre>
<p>अथ य इच्छेत् पुत्रो मे कपिलः पिङ्गलो जायेत द्वौ वेदावनुब्रुवीत<br>
सर्वमायुरियादिति दध्योदनं पाचयित्वा सर्पिष्मन्तमश्नीयातामीश्वरौ<br>
जनयितवै ॥ १५॥</p>
<pre><code>      मन्त्र १६[VI.iv.16]  
</code></pre>
<p>अथ य इच्छेत् पुत्रो मे श्यामो लोहिताक्षो जायेत त्रीन्वेदाननुब्रुवीत<br>
सर्वमायुरियादित्युदौदनं पाचयित्वा सर्पिष्मन्तमश्नीयातामीश्वरौ<br>
जनयितवै ॥ १६॥</p>
<pre><code>      मन्त्र १७[VI.iv.17]  
</code></pre>
<p>अथ य इच्छेद् दुहिता मे पण्डिता जायेत सर्वमायुरियादिति तिलौदनं<br>
पाचयित्वा सर्पिष्मन्तमश्नीयातामीश्वरौ जनयितवै ॥ १७॥</p>
<pre><code>      मन्त्र १८[VI.iv.18]  
</code></pre>
<p>अथ य इच्छेत् पुत्रो मे पण्डितो विगीतः समितिङ्गमः शुश्रूषितां<br>
वाचं भाषिता जायेत सर्वान्वेदाननुब्रुवीत सर्वमायुरियादिति<br>
माँसौदनं पाचयित्वा सर्पिष्मन्तमश्नीयातामीश्वरौ जनयितवै ।<br>
औक्षेण वाऽऽर्षभेण वा ॥ १८॥</p>
<pre><code>      मन्त्र १९[VI.iv.19]  
</code></pre>
<p>अथाभिप्रातरेव स्थालीपाकावृताऽऽज्यं चेष्टित्वा<br>
स्थालीपाकस्योपघातं जुहोत्यग्नये स्वाहाऽनुमतये स्वाहा देवाय सवित्रे<br>
सत्यप्रसवाय स्वाहेति हुत्वोद्धृत्य प्राश्नाति । प्राश्येतरस्याः<br>
प्रयच्छति । प्रक्षाल्य पाणी उदपात्रं पूरयित्वा तेनैनां<br>
त्रिरभ्युक्षत्युत्तिष्ठातो विश्वावसोऽन्यामिच्छ प्रपूर्व्याँ सं<br>
जायां पत्या सहेति ॥ १९॥</p>
<pre><code>      मन्त्र २०[VI.iv.20]  
</code></pre>
<p>अथैनामभिपद्यतेऽमोऽहमस्मि सा त्वँ सा त्वमस्यमोऽहँ<br>
सामाहमस्मि ऋक्त्वं द्यौरहं पृथिवी त्वम् । तावेहि सँरभावहै<br>
सह रेतो दधावहै पुँसे पुत्राय वित्तय इति ॥ २०॥</p>
<pre><code>      मन्त्र २१[VI.iv.21]  
</code></pre>
<p>अथास्या ऊरू विहापयति विजिहीथां द्यावापृथिवी इति । तस्यामर्थं<br>
निष्ठाय मुखेन मुखँ सन्धाय त्रिरेनामनुलोमामनुमार्ष्टि<br>
विष्णुर्योनिं कल्पयतु त्वष्टा रूपाणि पिँशतु आसिञ्चतु<br>
प्रजापतिर्धाता गर्भं दधातु ते । गर्भं धेहि सिनीवालि गर्भं धेहि<br>
पृथुष्टुके । गर्भं ते आश्विनौ देवावाधत्तां पुष्करस्रजौ ॥ २१॥</p>
<pre><code>      मन्त्र २२[VI.iv.22]  
</code></pre>
<p>हिरण्मयी अरणी याभ्यां निर्मन्थतामाश्विनौ तं ते गर्भँ हवामहे<br>
दशमे मासि सूतये । यथाऽग्निगर्भा पृथिवी यथा द्यौरिन्द्रेण<br>
गर्भिणी वायुर्दिशां यथा गर्भ एवं गर्भं दधामि तेऽसाविति ॥ २२॥</p>
<pre><code>      मन्त्र २३[VI.iv.23]  
</code></pre>
<p>सोष्यन्तीमद्भिरभ्युक्षति यथा वायुः पुष्करिणीँ समिङ्गयति<br>
सर्वतः । एवा ते गर्भ एजतु सहावैतु जरायुणा । इन्द्रस्यायं व्रजः<br>
कृतः सार्गलः सपरिश्रयः । तमीन्द्र निर्जहि गर्भेण सावराँ<br>
सहेति ॥ २३॥</p>
<pre><code>      मन्त्र २४[VI.iv.24]  
</code></pre>
<p>जातेऽग्निमुपसमाधायाङ्क आधाय कँसे पृषदाज्यँ सन्नीय<br>
पृषदाज्यस्योपघातं जुहोत्यस्मिन्सहस्रं पुष्यासमेधमानः स्वे<br>
गृहे । अस्योपसन्द्यां मा च्छैत्सीत् प्रजया च पशुभिश्च स्वाहा ।<br>
मयि प्राणाँस्त्वयि मनसा जुहोमि स्वाहा । यत् कर्मणाऽत्यरीरिचं<br>
यद्वा न्यूनमिहाकरम् । अग्निष्टत्स्विष्टकृद्विद्वान् स्विष्टँ सुहुतं<br>
करोतु नः स्वाहेति ॥ २४॥</p>
<pre><code>      मन्त्र २५[VI.iv.25]  
</code></pre>
<p>अथास्य दक्षिणं कर्णमभिनिधाय वाग्वागिति त्रिरथ दधि मधु<br>
घृतँ सन्नीयानन्तर्हितेन जातरूपेण प्राशयति । भूस्ते दधामि<br>
भुवस्ते दधामि स्वस्ते दधामि भूर्भुवः स्वः सर्वं त्वयि दधामीति ॥ २५॥</p>
<pre><code>      मन्त्र २६[VI.iv.26]  
</code></pre>
<p>अथास्य नाम करोति वेदोऽसीति । तदस्यैतद्गुह्यमेव नाम भवति ॥ २६॥</p>
<pre><code>      मन्त्र २७[VI.iv.27]  
</code></pre>
<p>अथैनं मात्रे प्रदाय स्तनं प्रयच्छति यस्ते स्तनः शशयो यो<br>
मयोभूर्यो रत्नधा वसुविद्यः सुदत्रो येन विश्वा पुष्यसि वार्याणि<br>
सरस्वति तमिह धातवे करिति ॥ २७॥</p>
<pre><code>      मन्त्र २८[VI.iv.28]  
</code></pre>
<p>अथास्य मातरमभिमन्त्रयते । इलाऽसि मैत्रावरुणी वीरे वीरमजीजनत् ।<br>
सा त्वं वीरवती भव याऽस्मान्वीरवतोऽकरदिति । तं वा एतमाहुरतिपिता<br>
बताभूरतिपितामहो बताभूः । परमां बत काष्ठां प्रापयच्छ्रिया<br>
यशसा ब्रह्मवर्चसेन य एवंविदो ब्राह्मणस्य पुत्रो जायत इति ॥ २८॥</p>
<p>इति चतुर्थं ब्राह्मणम् ॥</p>
<p>अथ पञ्चमं ब्राह्मणम् ।</p>
<pre><code>      मन्त्र १[VI.v.1]  
</code></pre>
<p>अथ वँशः । पौतिमाषीपुत्रः कात्यायनीपुत्रात् कात्यायनीपुत्रो<br>
गौतमीपुत्राद् गौतमीपुत्रो भारद्वाजीपुत्राद् भारद्वाजीपुत्रः<br>
पाराशरीपुत्रात् पाराशरीपुत्र औपस्वस्तीपुत्रादौपस्वस्तीपुत्रः<br>
पाराशरीपुत्रात् पाराशरीपुत्रः कात्यायनीपुत्रात् कात्यायनीपुत्रः<br>
कौशिकीपुत्रात् कौशिकीपुत्र आलम्बीपुत्राच्च वैयाघ्रपदीपुत्राच्च<br>
वैयाघ्रपदीपुत्रः काण्वीपुत्राच्च कापीपुत्राच्च कापीपुत्रः ॥ १॥</p>
<pre><code>      मन्त्र २[VI.v.2]  
</code></pre>
<p>आत्रेयीपुत्रादात्रेयीपुत्रो गौतमीपुत्राद् गौतमीपुत्रो भारद्वाजीपुत्राद्<br>
भारद्वाजीपुत्रः पाराशरीपुत्रात् पाराशरीपुत्रो वात्सीपुत्राद् वात्सीपुत्रः<br>
पाराशरीपुत्रात् पाराशरीपुत्रो वार्कारुणीपुत्राद् वार्कारुणीपुत्रो<br>
वार्कारुणीपुत्राद् वार्कारुणीपुत्र आर्तभागीपुत्रादार्तभागीपुत्रः<br>
शौङ्गीपुत्राच्चौङ्गीपुत्रः साङ्कृतीपुत्रात् साङ्कृतीपुत्र<br>
आलम्बायनीपुत्रादालम्बायनीपुत्र आलम्बीपुत्रादालम्बीपुत्रो जायन्तीपुत्राज्<br>
जायन्तीपुत्रो माण्डूकायनीपुत्रान् माण्डूकायनीपुत्रो माण्डूकीपुत्रान्<br>
माण्डूकीपुत्रः शाण्डिलीपुत्राच्छाण्डिलीपुत्रो राथीतरीपुत्राद् राथीतरीपुत्रो<br>
भालुकीपुत्राद् भालुकीपुत्रः क्रौञ्चिकीपुत्राभ्यां क्रौञ्चिकीपुत्रौ<br>
वैदभृतीपुत्राद् वैदभृतीपुत्रः कार्शकेयीपुत्रात् कार्शकेयीपुत्रः<br>
प्राचीनयोगीपुत्रात् प्राचीनयोगीपुत्रः साञ्जीवीपुत्रात् साञ्जीवीपुत्रः<br>
प्राश्नीपुत्रादासुरिवासिनः प्राश्नीपुत्र आसुरायणादासुरायण आसुरेरासुरिः ॥ २॥</p>
<pre><code>      मन्त्र ३[VI.v.3]  
</code></pre>
<p>याज्ञवल्क्याद् याज्ञवल्क्य ऊद्दालकादूद्दालकोऽरुणादरुण<br>
उपवेशेरुपवेशिः कुश्रेः कुश्रिर्वाजश्रवसो वाजश्रवा जीह्वावतो<br>
बाध्योगाज् जीह्वावान्बाध्योगोऽसिताद्वार्षगणादसितो वार्षगणो<br>
हरितात्कश्यपाद्द् हरितः कश्यपः शिल्पात्कश्यपाच्छिल्पः<br>
कश्यपः कश्यपान्नैध्रुवेः कश्यपो नैध्रुविर्वाचो वागम्भिण्याः<br>
अम्भिण्यादित्यादादित्यानीमानि शुक्लानि यजूँषि वाजसनेयेन<br>
याज्ञवल्क्येनाऽऽख्ययन्ते ॥ ३॥</p>
<pre><code>      मन्त्र ४[VI.v.4]  
</code></pre>
<p>समानमा साञ्जीवीपुत्रात् सञ्जिवीपुत्रो माण्डूकायनेर्माण्डूकायनिर्माण्डव्यान्<br>
माण्डव्यः कौत्सात् कौत्सो माहित्थेर्माहित्थिर्वामकक्षायणाद् वामकक्षायणः<br>
शाण्डिल्याच्छाण्डिल्यो वात्स्याद् वात्स्यः कुश्रेः कुश्रिर्यज्ञवचसो<br>
राजस्तम्बायनाद् यज्ञवचा राजस्तम्बायनस्तुरात्कावषेयात् तुरः<br>
कावषेयः प्रजापतेः प्रजापतिर्ब्रह्मणो ब्रह्म स्वयम्भु । ब्रह्मणे<br>
नमः ॥ ४॥</p>
<p>इति पञ्चमं ब्राह्मणम् ॥</p>
<p>इति बृहदारण्यकोपनिषदि षष्ठोऽध्यायः ॥</p>
<p>इति वाजसनेयके बृहदारण्यकोपनिषत्समाप्ता ॥</p>
<p>''</p>

  </div>
</article>


        

        



    <aside class="card border noPrint" id="section-tree-item-upaniShat_120-sangrahaH_bRihadAraNyakopaniShat_nissvaraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_brAhmaH/upaniShat/120-sangrahaH/bRihadAraNyakopaniShat_nissvaraH/">बृइहदारण्यकोपनिषत् (निस्स्वरः) </a>
            <a data-toggle="collapse" href="#section-tree-item-body-upaniShat_120-sangrahaH_bRihadAraNyakopaniShat_nissvaraH_md" role="button" aria-expanded="false" aria-controls="section-tree-item-body-upaniShat_120-sangrahaH_bRihadAraNyakopaniShat_nissvaraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_120-sangrahaH_bRihadAraNyakopaniShat_nissvaraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: बृइहदारण्यकोपनिषत् (निस्स्वरः)</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_brAhmaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_brAhmaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_brAhmaH/actions/workflows/build.yml"><img src="https://github.com/vishvAsa/AgamaH_brAhmaH/actions/workflows/build.yml/badge.svg"> Built </a> on 2025 Aug 29 09:39:00 UTC. (<a href="http://google.com/search?q=09%3a39%3a00%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
